[
    {
        "title": "Манчестер Сіті — Ньюкасл Юнайтед. Анонс і прогноз на матч Кубка англійської ліги 04.02.2026",
        "image": "https://images.football.ua/i/news/630x373/572/572686.jpg",
        "text": "Шлях до Вемблі виходить на фінішну пряму — Манчестер Сіті та Ньюкасл Юнайтед вдруге за два тижні зійдуться у півфінальному протистоянні Кубка англійської ліги. Після перемоги 2:0 у першому матчі на Сент-Джеймс Парк команда Пепа Гвардіоли має комфортну, але аж ніяк не гарантовану перевагу, тоді як Ньюкасл змушений шукати майже ідеальний вечір, аби перевернути хід дуелі на Етіхаді.\nСЕРЕДА, 4 ЛЮТОГО, 22:00 ▪️ ЕТІХАД СТЕДІУМ, МАНЧЕСТЕР ▪️ ГОЛОВНИЙ АРБІТР — ТОНІ ГАРРІНГТОН ▪️ ПРЯМА ТРАНСЛЯЦІЯ — SETANTA SPORTS ▪️ ПЕРШИЙ МАТЧ — 2:0\nМанчестер Сіті підходить до матчу-відповіді у звичному для себе режимі контролю й упевненості, особливо коли справа доходить до ігор на Етіхад Стедіум. Попри неоднозначні результати в останніх матчах у всіх турнірах, вдома \"містяни\" виглядають грізно: три поспіль перемоги, у яких команда в середньому забивала майже п’ять м’ячів за гру та дозволяла суперникам створювати мінімум моментів.\n\nКоманда Пепа Гвардіоли традиційно комфортно почувається у Кубку ліги — Сіті виграв 11 із 15 останніх матчів у турнірі та не програвав у 16 із 20. Особливо переконливо виглядає статистика домашніх поєдинків: 11 перемог у 12 матчах на цій стадії змагань. Навіть з урахуванням кадрових втрат, глибина складу дозволяє господарям не знижувати темп і диктувати умови гри. Проте проблеми з утриманням переможного рахунку у \"містян\" все ж є — достатньо згадати останній поєдинок в АПЛ проти Тоттенгема, де підопічні Гвардіоли мали перевагу в два голи за підсумками першого тайму, але втратили її після перерви. Зараз Сіті також має два м'ячі переваги...\nДля Ньюкасла, який є чинним володарем трофею, матч у Манчестері — справжній тест на характер і віру в диво. Команда Едді Гау переживає непростий відрізок: серія без перемог у кількох турнірах поспіль, проблеми з реалізацією моментів і вразлива гра на виїзді, де \"сороки\" не можуть виграти у більшості останніх матчів. Остання гра проти Ліверпуля завершилася нищівною поразкою з рахунком 1:4 — такий собі гучний дзвіночок, що в Ньюкаслі зараз далеко не всі ідеально.\n\nВодночас Кубок англійської ліги традиційно залишається турніром, у якому Ньюкасл почувається впевненіше, ніж у чемпіонаті. Перемоги в 15 із 20 останніх кубкових матчів і вміння грати на результат залишають команді шанси навіть за складних обставин. Особливу увагу варто звернути на Гарві Барнса — одного з найрезультативніших гравців команди цього сезону, здатного вирішити епізод навіть за мінімуму простору. У цьому контексті також не можна не згадати про Ентоні Гордона.\nЗа версією букмекерів, сьогодні більше шансів на успіх мають підопічні Пепа Гвардіоли. Так, на перемогу Манчестер Сіті в основний час пропонується коефіцієнт 1.81, тоді як потенційний успіх Ньюкасла оцінюється показником 4.00. Ймовірність нічийного результату представлена ​​коефіцієнтом 3.75. \nМАНЧЕСТЕР СІТІ : Доннарумма — Нунеш, Геї, Аке, Аїт-Нурі — Родрі, Бернарду Сілва, Рейндерс, Шеркі, Доку — Голанд\nНЬЮКАСЛ ЮНАЙТЕД : Поуп — Тріпп’єр, Берн, Мерфі, Голл — Бруно, Тоналі, Майлі — Барнс, Вольтемаде, Гордон"
    },
    {
        "title": "Аморім порушить мовчання щодо Манчестер Юнайтед після завершення сезону — ЗМІ",
        "image": "https://images.football.ua/i/news/630x373/572/572795.jpg",
        "text": "Колишній головний тренер Манчестер Юнайтед Рубен Аморім має намір уперше публічно розповісти про обставини свого відходу з клубу лише після завершення сезону-2025/26. Про це повідомляє Daily Mail.\nЗа інформацією джерела, португальський фахівець свідомо утримується від будь-яких коментарів, аби не зашкодити роботі тимчасового наставника Майкла Карріка та не впливати на боротьбу команди за потрапляння до Ліги чемпіонів.\nАморіма було звільнено минулого місяця на тлі \"незадовільних результатів\" і загострення напруженості у відносинах з керівництвом Манчестер Юнайтед. Його перебування на Олд Траффорд виявилося значно коротшим, ніж очікувалося, а сам відхід — доволі різким.\nОчікується, що після завершення сезону тренер викладе власну версію подій, яка може пролити світло на внутрішні проблеми клубу. Зокрема, мова може йти про питання структури управління, трансферної політики та прийняття ключових рішень, які, за словами оточення Аморіма, суттєво вплинули на провал його проєкту в Манчестер Юнайтед."
    },
    {
        "title": "Арсенал удруге обіграв Челсі та вийшов до фіналу Кубка ліги",
        "image": "https://images.football.ua/i/news/630x373/572/572804.jpg",
        "text": "Розіграш Кубка англійської ліги супроводжує для команд у цій країні першу частину сезону й набуває вирішальних обертів уже наприкінці зими. Посеред січня були зіграні перші півфінальні матчі, і вже на початку лютого ми мали можливість визначити обох учасників майбутнього фіналу на Вемблі. І хто б у підсумку б туди не потрапив, видовище вболівальникам точно було гарантовано.\nОднак спочатку треба було подивитись ще два матчі-відповіді. Перший із них відбувався на Емірейст, де лондонський Арсенал приймав Челсі в столичному дербі, маючи перевагу після першої частини дуелі на Стемфорд Бридж у один м’яч (3:2). Відповідно саме команді Ліама Россеньйора випадала нагода в цій грі доводити власну спроможність вирішувати високі завдання в турнірі, тоді як \"канонірів\", за великим рахунком, задовольняв будь-який результат, відмінний від поразки.\nІ те, що ми в підсумку побачили на футбольному полі цього вечора, на видовище точно не походило. Челсі спробував у тактичному плані нівелювати сильні сторони суперників, але при цьому розгубив і власну атакувальну спроможність. У підсумку в першому таймі команди обмінялись гострими моментами у вигляді дальніх ударів Інкап’є та Енцо Фернандеса, але воротарі зіграли безпомилково в тих ситуаціях. Тому довелось розходитись по різні боки барикад, тоді як у \"синіх\" залишалось на тайм менше часу для порятунку.\nІ Челсі в підсумку так нічого конкретного й не зміг запропонувати після перерви. Дальні постріли від Кукурельї та Енцо, звичайно, наприкінці матчу трохи навели шуму біля чужих володінь, як і спроба Фофана п’ятою замкнути один із кутових на ближній стійці, але успіху гості в цих моментах не мали, тож у підсумку ні на що претендувати так і не змогли.\nА Арсенал тим часом чи-то чекав слушної нагоди, чи-то просто грав від результату, але свій найкращий момент створив у другому таймі вже в компенсований час, коли Райс у контратаці на лівому фланзі перевів м’яч на Гаверца, а той і воротаря в штрафному в дурні пошив, і в порожні ворота не змарнував нагоду пробити. Загалом, команда Артети суперників таки добила.\nФінальний свисток головного арбітра Пітера Бенкса з Ланкашира відправив до фіналу Кубка англійської ліги лондонський Арсенал, де той зіграє на Вемблі проти переможця пари Манчестер Сіті — Ньюкасл, а для Челсі турнірний шлях добіг до завершення за два кроки до заповітного трофею.\n\nАрсенал — Челсі 1:0 (перший матч — 3:2)\nГол: Гаверц, 90+7\nАрсенал: Аррісабалага — Тімбер, Саліба, Габріел, Інкап’є — Езе, Субіменді, Райс — Мадуеке (Троссар, 69), Йокерес (Гаверц, 69), Мартінеллі.\nЧелсі: Санчес — Фофана, Чалоба, Гато (Естеван, 60) — Гюсто (Ачімпонг, 87), Кайседо, Сантос (Гарначо, 74), Е. Фернандес, Кукурелья — Жуан Педро, Делап (Палмер, 60).\n\nПопередження: Делап, Естеван"
    },
    {
        "title": "Вест Гем має можливість звільнити Нуну Ешпіріту Санту без компенсації у разі вильоту з АПЛ",
        "image": "https://images.football.ua/i/news/630x373/572/572794.jpg",
        "text": "Головний тренер Вест Гема Нуну Ешпіріту Санту може бути звільнений без виплати компенсації, якщо лондонський клуб за підсумками сезону вилетить з Прем’єр-ліги. Про це повідомляє The Athletic з посиланням на джерела, обізнані з деталями контракту наставника.\n52-річний португалець підписав із \"молотобійцями\" трирічну угоду після призначення на посаду, змінивши Грема Поттера. Водночас у договорі передбачено пункт, згідно з яким клуб не зобов’язаний виплачувати неустойку у разі звільнення тренера, якщо команда опиниться у Чемпіоншипі.\nПопри складну турнірну ситуацію, керівництво клубу досі підтримує Нуну. У січні повідомлялося, що у Вест Гемі не було негайного бажання звільняти фахівця навіть після поразки 0:3 від Вулвергемптона, який на той момент посідав останнє місце та здобув першу перемогу в сезоні.\nЗ моменту призначення наприкінці вересня Нуну Ешпіріту Санту провів з командою 19 матчів у Прем’єр-лізі, здобувши чотири перемоги, п’ять разів зігравши внічию та зазнавши десяти поразок. Після поразки від Челсі з рахунком 2:3 Вест Гем залишається в зоні вильоту та відстає на шість очок від Лідса і Ноттінгем Форест, які йдуть 16-м та 17-м відповідно.\nУ разі звільнення Нуну клуб здійснить уже п’яте постійне призначення головного тренера за останні сім років — після періодів роботи Девіда Моєса, Хулена Лопетегі та Грема Поттера.\nНайближчі матчі Вест Гем проведе проти Бернлі 7 лютого та Манчестер Юнайтед 10 лютого, що можуть стати визначальними для подальшої долі португальського наставника."
    },
    {
        "title": "Ліверпуль оформив трансфер Жаке за 60+12 млн євро",
        "image": "https://images.football.ua/i/news/630x373/572/572747.jpg",
        "text": "Ліверпуль на своєму офіційному сайті оголосив про підписання контракту з захисником Ренна Жеремі Жаке.\nСторони підписали довгостроковий контракт, термін якого не вказується.\nЗа інформацією інсайдера Ніколи Скіри, сума трансферу становила 60 мільйонів євро. Ще 12 млн євро прописані у якості бонусів.\nТакож наголошується, що Жеремі приєднається до команди Арне Слота влітку 2026 року.\nНинішнього сезону Жаке провів 19 матчів без результативних дій."
    },
    {
        "title": "Крістал Пелес підписав Ларсена за 55,6 млн євро",
        "image": "https://images.football.ua/i/news/630x373/572/572745.jpg",
        "text": "Крістал Пелес на своєму офіційному сайті оголосив про підписання контракту з нападником Вулвергемптона Йоргеном Ларсеном.\nУгода з 25-річним норвежцем розрахована на чотири з половиною роки.\nЗа інформацією інсайдерів, сума трансферу склала 55,6 мільйонів євро, що є рекордним підписанням для клубу з Лондона.\nЛарсен виступав за \"вовків\" з літа 2024 року, перебравшись із Сельти за 27 млн ​​євро.\nНинішнього сезону Йорген провів 26 матчів, у яких забив шість голів та віддав дві гольові передачі.\nПісля 24 турів Крістал Пелес набрав 29 очок і посідає 15 місце у турнірній таблиці АПЛ."
    },
    {
        "title": "Калвін Філліпс перейшов до Шеффілд Юнайтед на правах оренди",
        "image": "https://images.football.ua/i/news/630x373/572/572732.png",
        "text": "Опорний півзахисник Калвін Філліпс став гравцем Шеффілд Юнайтед. Про це повідомляє офіційний сайт англійського клубу.\n30-річний ексфутболіст збірної Англії виступатиме за Шеффілд на правах оренди до завершення сезону 2025/26. Контракт Філліпса належить Манчестер Сіті та діє до 30 червня 2028 року.\nФілліпс приєднався до Манчестер Сіті влітку 2022 року, але не зміг закріпитися в основному складі. Відтоді він виступав на правах оренди за Вест Гем і Іпсвіч, а у складі Манчестер Сіті провів 32 матчі, забив один гол і виграв Лігу чемпіонів у сезоні 2022/23.\nНайбільшу кількість поєдинків у кар’єрі півзахисник зіграв за Лідс, де провів 234 матчі. Також на його рахунку 31 поєдинок за збірну Англії з одним голом і двома результативними передачами.\nШеффілд Юнайтед виступає в Чемпіоншипі та наразі посідає 17-те місце в турнірній таблиці, маючи 36 очок."
    },
    {
        "title": "Елліотт став заручником контракту, гравець застряг в Астон Віллі",
        "image": "https://images.football.ua/i/news/630x373/572/572827.jpg",
        "text": "Гарві Елліотт опинився у скрутному становищі. 22-річний півзахисник хотів достроково перервати свою невдалу оренду в Астон Вілл і повернутися до Ліверпуля, проте трансфер заблокували фінансові суперечки між клубами.\nЗа даними The Athletic, в орендній угоді Елліотта не було стандартного пункту про відкликання, який Ліверпуль міг би активувати в односторонньому порядку. Натомість, щоб розірвати контракт раніше літа, Астон Вілла повинна була заплатити штрафну компенсацію. Бірмінгемці, які й так покривають зарплату гравця, відмовилися платити додаткові гроші за те, щоб позбутися його.\nЗі свого боку, Ліверпуль зайняв жорстку позицію і відмовився скасовувати цей платіж. Жодного компромісу до дедлайну не знайшли, тому гравець залишився в підвішеному стані. Головна причина, чому Елліотт не грає, — це специфічний пункт в його орендному договорі. Якщо він проведе за Астон Віллу 10 матчів, клуб буде зобов'язаний викупити його за суму близько 35 мільйонів фунтів. Наразі Елліотт зіграв 7 матчів.\nГоловний тренер Унаї Емері, який не бачить гравця у своїй тактичній схемі, вирішив замаринувати англійця, щоб випадково не активувати обов'язковий викуп: \"Ми ще два місяці тому вирішили, що не переконані в необхідності підписувати його за такі гроші\", — зізнався Емері у січні.\nСитуацію погіршує регламент ФІФА. Оскільки в серпні Елліотт встиг зіграти одну хвилину за Ліверпуль (вийшовши на заміну проти Ньюкасла на 89-й хвилині), він вже заграний за два клуби в цьому сезоні. Це означає, що він не може перейти в третій європейський клуб.\nЄдиним варіантом залишалася МЛС, але Елліотт відхилив пропозицію Шарлотт, вважаючи переїзд до США у 22 роки передчасним. Тепер талановитому хавбеку доведеться провести залишок сезону, тренуючись без надії вийти на поле."
    },
    {
        "title": "Жирона вирішила не продавати Циганкова під час зимового трансферного вікна",
        "image": "https://images.football.ua/i/news/630x373/572/572903.jpg",
        "text": "Спортивний директор Жирони Кіке Карсель розповів, що клуб отримував пропозиції щодо своїх ключових гравців, зокрема українського півзахисника Віктора Циганкова, під час зимового трансферного вікна. Незважаючи на зацікавленість інших команд, каталонці ухвалили рішення залишити лідерів у складі.\nКарсель пояснив, що клуб завжди відкритий для продажу футболістів, якщо це відповідає інтересам Жирони. Однак цього разу ситуація була особливою:\n\"Ви знаєте, що Жирона завжди відкрита для продажу гравців. Цієї зими у нас були пропозиції щодо Арнау та Циганкова, але ми хочемо продовжити їхні контракти, бо це важливі виконавці. Зараз ми б'ємося за виживання, тому вирішили їх не продавати\", — сказав Карсель.\nНагадаємо, Циганков — найкращий гравець Жирони у грудні."
    },
    {
        "title": "Тер Штеген звернувся до вболівальників на тлі рішення щодо операції",
        "image": "https://images.football.ua/i/news/630x373/572/572888.jpg",
        "text": "Напередодні стало відомо, що німецький воротар каталонської Жирони Марк-Андре тер Штеген, який нещодавно долучився до клубу на правах оренди з Барселони, перенесе хірургічне втручання через травму підколінного сухожилля під час матчу проти Реала Ов’єдо (0:1).\nПізніше 33-річний виконавець виступив з офіційним зверненням до вболівальників із приводу власного стану.\n\"Більшість із вас не знає мене особисто, тому я хочу поділитися з вами дечим.\nЯ загалом позитивна людина. У мене завжди був такий настрій, і я зберігав його крізь усі випробування, із якими стикався, але це було особливо важко для мене.\nМинулого тижня сталося найгірше: я отримав травму під час матчу. Я щойно прибув до Жирони, де до мене поставились із великою теплотою та близькістю з першої хвилини. Я дуже чекав на те, щоб стати частиною команди та допомогти досягти нашої спільної мети.\nТепер моя роль повністю зміниться, але підтримка команди — ні. Це не просто чудова група гравців та тренерського штабу; це схоже на сім'ю, і з самого початку я відчував їхню підтримку та близькість.\nЯк для спортсменів, наша найбільша радість — це змагання: тренування та матчі. Мені доведеться поставити все це на павзу на кілька наступних місяців, оскільки я вирішив зробити операцію.\nЯ ще повернусь\", — заявив німецький виконавець.\nУ цьому сезоні на рахунку тер Штегена три матчі, два пропущених м’ячі та один \"сухий\" поєдинок."
    },
    {
        "title": "Барселона готує команду на сезон-2026/27 без Роберта Левандовські",
        "image": "https://images.football.ua/i/news/630x373/572/572758.jpg",
        "text": "Барселона вже формує стратегію на сезон-2026/27 і не розглядає Роберта Левандовські як ключового гравця в майбутньому складі. Про це повідомляє RAC1, посилаючись на фінансові та спортивні плани клубу.\nНаразі каталонцям бракує близько 12 мільйонів євро, щоб повністю відповідати фінансовому правилу Ла Ліги 1:1, однак клуб усе одно розраховує активно працювати на літньому трансферному ринку. Пріоритетами названі придбання центрального нападника та центрального захисника.\nУ поточному сезоні 37-річний польський форвард провів 26 матчів на клубному рівні, у яких забив 12 м’ячів і віддав одну результативну передачу.\nНагадаємо, Левандовські повторив рекорд Мессі у Лізі чемпіонів."
    },
    {
        "title": "Лукман перейшов в Атлетіко",
        "image": "https://images.football.ua/i/news/630x373/572/572721.jpg",
        "text": "Мадридський Атлетіко оформив трансфер вінгера Адемоли Лукмана з італійської Аталанти. Про це повідомляє офіційний сайт «матрацників».\nЗазначається, що сума переходу склала 35 + 5 мільйонів євро в якості різноманітних бонусів. З самим гравцем підписано трудову угоду до 30 червня 2030 року.\nЗа Аталанту Лукман виступав з 2022-го року. За цей час він загалом відіграв за «богиню» 137 матчів, забив 55 голів та віддав 27 результативних передач."
    },
    {
        "title": "Тер Штеген отримав травму і може достроково повернутися до Барселони",
        "image": "https://images.football.ua/i/news/630x373/572/572693.jpg",
        "text": "Воротар Жирони Марк-Андре Тер Штеген не зможе допомогти своїй команді у найближчих матчах. Про це повідомляє Marca.\nЗа інформацією джерела, 33-річний німець зазнав травми в минулому матчі Ла Ліги проти Реал Ов'єдо (0:1).\nПісля медичного обстеження у німця виявили розрив підколінного сухожилля, через що йому може знадобитися операція, через яку він може випасти з ладу на кілька місяців.\nТакож зазначається, що у разі найгірших прогнозів Тер Штеген може достроково повернутися до Барселони, звідки він перебрався до Жирони цієї зими на правах оренди.\nРаніше своїми емоціями після гри з Ов'єдо поділився наставник каталонців Мічел."
    },
    {
        "title": "На які позиції слід орієнтуватися Реалу в разі перебудови",
        "image": "https://images.football.ua/i/news/630x373/572/572537.jpg",
        "text": "Призначення Хабі Алонсо на посаду головного тренера мадридського Реала минулого літа здавалося природним. Популярний колишній гравець і перспективний молодий тренер, колишній півзахисник Реала Мадрид, Ліверпуля й збірної Іспанії говорив з упевненістю та ясністю, що, разом із його вражаючим періодом у Баєрі Леверкузен, вимагало поваги.\nАле робота в Реалі — це зовсім інша справа, і менше ніж за вісім місяців після призначення Алонсо пішов, перш ніж його проєкт встиг зрушити з мертвої точки. За лаштунками було безліч проблем, зокрема, коли довелося переконати деяких відомих гравців команди адаптуватися до його системи. Але Алонсо також зіткнувся з чималою кількістю травм, успадкувавши команду з помітним недоліком, коли справа доходила до періодичних проблем з фізичною формою.\nВиступаючи після звільнення Алонсо близькі до колишнього тренерського штабу Карло Анчелотті джерела сказали, що \"наразі не бачать рішення\" ситуації, що склалася в команді. Вони вважають, що команді дійсно потрібна радикальна перебудова влітку, фінансована продажем такого великого гравця, як Вінісіус Жуніор або Джуд Беллінгем. Вони визначили правого й центрального захисників, правого вінгера і, перш за все, центрального півзахисника, як найнагальніші позиції, які потребують вирішення, і припустили, що ще кільком іншим гравцям Реала варто перейти до інших команд.\nОфіційним беттінг-партнером Ла Ліги в Україні є букмекерська компанія betking.\nЯкщо представити склад мадридської команди на папері, ці проблемні зони стають очевидними. Незважаючи на розгром 6:1 над Монако в Лізі чемпіонів, вони почали з двома півзахисниками (Федеріко Вальверде на позиції правого захисника та Едуардо Камавінга на позиції лівого захисника) в захисті.\nХоча на перший погляд команда виглядає добре прикритою на позиції центрального захисника, постійні травми Давіда Алаби та Антоніо Рюдігера зробили її слабкою. Едер Мілітао також зазнав ще однієї великої невдачі, розірвавши ліве підколінне сухожилля після травми передньої хрестоподібної зв'язки минулого сезону (другої за дві кампанії). Таким чином, 20-річний Дін Гюйсен, який сам бореться з проблемами литкового м'яза, та 22-річний випускник академії Рауль Асенсіо несуть більшу частину відповідальності за оборону.\nНа позиції правого захисника маємо ще один випадок поганої доступності, оскільки ні Трент Александер-Арнольд, ні Дані Карвахаль не змогли зіграти більше п'яти поспіль матчів у стартовому складі цього сезону, перш ніж травмувалися.\n\nДалі виникають проблеми тактичного характеру. Є відчуття, що Орельєн Чуамені та Едуардо Камавінга не можуть диктувати ритм ігор, в яких мадридці контролюють володіння м'ячем. Реалу дуже бракує чіткого розподілу Тоні Крооса в серці півзахисту, тому в мадридців виникають труднощі в розкритті серйозних суперників. В атаці, враховуючи, що Кіліан Мбаппе, Вінісіус Жуніор і Родріго надають перевагу лівому флангу, мадридському клубу може знадобитися правий фланговий нападник, щоб зменшити тиск на 18-річного Франко Мастантуоно, який тільки намагається знайти свою гру в Європі.\n\nТим часом позиція клубу стосовно трансферів залишається твердою. Нещодавно видання The Athletic повідомило, що мадридці не мають наміру купувати гравців у січні, тому що не бачать жодних життєздатних варіантів за справедливою ціною. Вони також твердо вірять, що й наявний склад є достатньо хорошим для боротьби за Ла Лігу й Лігу чемпіонів. Але якщо вони вирішать змінити ситуацію, із чого їм потрібно почати?\nХоча півзахист мадридського клубу сповнений технічно обдарованими та атлетичними гравцями, найкращі роки яких ще попереду, іноді йому не вистачає організатора, який задавав би темп і брав би гру під контроль у затяжних або хаотичних матчах. У поєдинках відкритого, обопільно інтенсивного характеру фізично міцні гравці часто почуваються як риба у воді.\nТак, у виїзному матчі проти Атлетіка Більбао, який охоче пресингував високо, у центрі поля з'являлися вільні зони, якими могли скористатися силові бокс-ту-бокс півзахисники Реала. У парі з Беллінгемом і Вальверде Чуамені й Камавінга цементували центр поля, перекривали зони, вигравали другі м'ячі та утримували команду в атакувальному режимі.\nОднак у Ла Лізі чимало суперників Реала воліють сідати глибоко й перекривати простір для забігань, змушуючи шукати інший тип півзахисника — того, хто впевнено почувається з м'ячем у тісних зонах і здатен різко й точно просувати гру передачами вперед, щоб розкривати щільні оборонні блоки. У цьому плані Алонсо робив ставку на Арду Гюлера. І хоча 20-річний турок виправдав довіру тренера серією яскравих матчів із креативом, віддавши сім асистів у Ла Лізі, проблеми в нього виникали вже без володіння м'ячем.\nЯк атакувальному півзахисникові, Гюлеру часто бракувало оборонної орієнтації для гри глибше в центрі поля, а в схемі 4-4-2 він залишав небезпечні прогалини. Ось характерний епізод у матчі проти Сельти. Чуамені швидко зміщується ліворуч, Гюлер відтягується, щоб допомогти, але при цьому не відстежує рух Ілайша Моріба, який вривається з глибини.\n\nОтже, рішення очевидне — потрібен універсальний півзахисник, здатний робити все: сідати глибоко, контролювати темп володіння, дисципліновано тримати позицію й жорстко вступати у відбір. Питання тільки в тому, скільки таких гравців узагалі існує — і скільки з них готові прийти й одразу зробити різницю. На папері найкраще під цей профіль у складі підходить Орельєн Чуамені.\nЗа даними SkillCorner, француз є одним із найкращих у команді за вмінням зберігати м'яч під тиском. Як видно нижче, Дані Себальйос теж має високі показники, але іспанець не завжди достатньо швидко просуває м'яч уперед і не володіє потрібною фізикою, щоб стабільно закривати настільки вимогливу оборонну роль. У клубі відчувається нестача гравця типу Крооса, але знайти поєднання стійкості до пресингу з умінням швидко й точно розподіляти м'яч на великі дистанції — завдання надзвичайно складне.\n\nВнутрішньо обговорювалися деякі з наступних кандидатур: Кіс Сміт з АЗ — невловимий півзахисник, який майстерно викручується з тісних ситуацій, володіючи м'ячем, однак у 19 років йому знадобиться час на адаптацію. У Крістал Пелас Адам Вортон чудово вміє швидко й влучно переміщувати м'яч уперед, але він схильний до ризику й може не вписатися в потрібну Реалу модель. Енцо Фернандес у Челсі довів, що здатен керувати темпом гри з глибини, проте аргентинець, імовірно, коштуватиме надто дорого. З огляду на те, що Родрі з Манчестер Сіті та Мартін Субіменді з Арсеналу фактично недоступні на ринку, пошук цього профілю точно не буде простим.\nЦього сезону Реалу так і не вдалося сформувати стабільну четвірку захисників — передусім через травми в центрі оборони та на правому фланзі. Як видно з графіка нижче, лише лівий захисник Альваро Каррерас відіграв понад 75% від можливого ігрового часу, тоді як ані Александер-Арнольд, ані Карвахаль не набрали й 500 хвилин у всіх турнірах.\n\nЗ огляду на постійні проблеми з фізичною формою Рюдігера та Алаби, логічно вже зараз замислюватися про план на позицію лівого центрального захисника задля створення конкуренції для Гюйсена. У цьому контексті Ніко Шлоттербек з Боруссії Дортмунд виглядає цілком розумним варіантом. 26-річний центральний захисник збірної Німеччини має величезний досвід — майже 150 матчів у Бундеслізі — і відомий своїми прогресивними діями з м'ячем.\n\nЙого довгі передачі — на елітному рівні: від початку минулого сезону жоден центрбек у топ-5 лігах Європи не віддавав більше точних довгих пасів за матч. Крім того, Шлоттербек полюбляє прошивати лінії суперника різкими, замаскованими передачами в центр поля. Повідомляється, що Боруссія Дортмунд досі наполягає на продовженні контракту з Шлоттербеком, але домовленості поки що не досягнуто. Реалу довелося б діяти обережно з огляду на його попередній розрив меніска, однак це саме той перевірений рівень якості, який здатен підсилити й стабілізувати центр оборони мадридців.\nПроблема Реала на флангах атаки зводиться до одного й того ж: усі основні гравці атаки — Вінісіус Жуніор, Родріго й Кіліан Мбаппе — надають перевагу грі зліва. Мбаппе з часом усе більше закріпився в ролі центрального нападника, ротаційно діючи на позиції дев'ятки — і робить це з нищівною ефективністю. Водночас питання майбутнього Вінісіуса Жуніора залишаються відкритими. Не менш невизначеною є й ситуація з Родріго — гравцем, якого зазвичай зсувають праворуч, аби додати балансу трійці попереду.\nЯк свідчить графік нижче, Родріго протягом усієї кар'єри в Реалі виглядав значно активнішим саме з лівого флангу, створюючи більше сумарних очікуваних голів не з пенальті (npxG) і асистів (xA) за 90 хвилин, а також значно частіше йшов у обіграші один в один — 7,4 проти 4,2 за 90 хвилин. Це наштовхує на висновок, що в разі відходу Вінісіуса Жуніора Реал цілком може знайти його заміну всередині наявного складу.\n\nУтім, за такого сценарію правий фланг виглядатиме вразливим, адже з природних вінгерів тоді залишаться тільки Мастантуоно й Браїм Діас, які зможуть претендувати на вищу роль у команді. Це може стати слушною нагодою вийти на ринок у пошуках вінгера в оптимальному віці, який ротувався б із Браїмом, поки Мастантуоно проходить етап становлення. Матіас Соуле з Роми — двоногий, креативний і працездатний гравець, який полюбляє опускатися в напівпростори — саме ті зони, де наступного сезону може з'являтися Ніко Пас, якщо повернеться з Комо. Мохамед Амура з Вольфсбурга — блискавично швидкий і холоднокровний у завершенні атак гравець, який активно працює без м'яча, тисне з передньої лінії й не дає високому пресингу розсипатися.\nПрирода Реала — полювати на найгучніші імена світового футболу, однак більш рівномірний розподіл ресурсів і точкове підсилення ключових позицій можуть допомогти закрити прогалини, що дедалі помітніше проявляються навіть у зірковому складі.\nThe Athletic\nДовідка про компанію\nbetking — ліцензований букмекер, що входить до King Group та здійснює діяльність відповідно до законодавства України. betking пропонує широкий спектр послуг у сфері спортивного беттингу та онлайн-розваг, зосереджуючись на інноваційності, прозорості та принципах відповідальної гри.\nbetking активно сприяє розвитку спорту в Україні: підтримує професійні команди, реалізує партнерські проєкти та впроваджує ініціативи, орієнтовані на вболівальників і спортивну спільноту.\nТОВ \"Слотс Ю.Ей\": Ліцензія на провадження діяльності з організації та проведення азартних ігор казино у мережі Інтернет від 26.04.2021 (Рішення КРАІЛ №150 від 12.04.2021), Ліцензія на провадження діяльності з організації та проведення букмекерської діяльності у мережі Інтернет від 05.12.2024 (Рішення КРАІЛ №559 від 21.11.2024).\nУЧАСТЬ В АЗАРТНИХ ІГРАХ МОЖЕ ВИКЛИКАТИ ІГРОВУ ЗАЛЕЖНІСТЬ. ДОТРИМУЙТЕСЯ ПРАВИЛ (ПРИНЦИПІВ) ВІДПОВІДАЛЬНОЇ ГРИ"
    },
    {
        "title": "Беллінгем пропустить близько місяця через травму та не зіграє з Бенфікою в Лізі чемпіонів",
        "image": "https://images.football.ua/i/news/630x373/572/572664.jpg",
        "text": "Півзахисник Реала Джуд Беллінгем вибув на тривалий термін через травму, отриману у матчі 22-го туру Ла Ліги проти Райо Вальєкано (2:1). Про це повідомляє офіційний сайт мадридського клубу.\nМедичний штаб діагностував у 22-річного футболіста пошкодження напівсухожильного м’яза лівої ноги. За попередніми оцінками лікарів, відновлення триватиме щонайменше місяць.\nТаким чином, Беллінгем пропустить обидва матчі проти Бенфіки у плей-оф Ліги чемпіонів. Півзахисник отримав травму на початку зустрічі з Райо, коли під час ривка до лицьової лінії відчув біль у задній поверхні стегна та був змушений залишити поле.\nНагадаємо, що Беллінгем раніше вже мав проблеми зі здоров’ям і пропустив початок сезону через травму плеча. Після повернення хавбек провів 27 матчів у всіх турнірах, у яких забив шість голів та віддав чотири результативні передачі."
    },
    {
        "title": "Лукман голом та асистом у дебюті за Атлетіко допоміг присоромити Бетіс у 1/4 фіналу Кубка Іспанії",
        "image": "https://images.football.ua/i/news/630x373/572/572954.jpg",
        "text": "Іспанський футбол найближчим часом буде охоплений кубковою лихоманкою й навіть протистояння в Ла Лізі дещо відійдуть при цьому на другий план. Бо в цьому розіграші ми вже дістались стадії чвертьфіналу, і це той час, коли вже відверто не до жартів стає командам з \"елітного\" дивізіону, адже перестріти на своєму шляху представників нижчих за рангом ліг уже не так просто. А коли йдеться про протистояння між учасниками Ла Ліги, то раунд плей-оф помилок просто не пробачає.\nСаме тому мадридський Атлетіко й мав певні перестороги перед візитом до севільського Бетіса, який наразі свої домашні матчі проводить на Естадіо де Ла Картуха, тож \"зелено-біле\" море вимушено покриває помаранчеві ряди сидінь цієї арени в Севільї. Колектив Мануеля Пеллегріні прагнув дати справжній бік підопічним Дієго Сімеоне, але в підсумку вийшло з цього те, що вийшло.\nБо господарі відверто не вгадали з тактикою на цю гру, тоді як Атлетіко обрав суто контратакувальну модель і фактично проїхався катком по своїм опонентам. Особливу увагу при цьому треба було приділити Адемолі Лукману, який активно відкривався за спини захисникам севільців, а ті просто не розуміли, що цьому треба протиставляти.\nНаслідки не забарились — долю матчу було вирішено ще в першому таймі, бо \"матрацники\" не пошкодували відвантажити для суперників аж три м’ячі, тоді як у відповідь хіба що момент із дальнім ударом Еза та пострілом Авіли в центрі штрафного над воротами міг їх трохи налякати. Натомість Ганцко з подачі кутового від Коке з лівого флангу, Сімеоне з прострілу Руджері та власне Лукман на завісу тайму з передачі Барріоса були вбивчими в чужому штрафному.\nНігерієць при цьому міг і ще більшу перевагу для власної команди забезпечити, але без марнотратства з його боку також справа не обходилась. Проте в глобальному контексті це взагалі нічого не змінювало. Як і купа замін від Пеллегріні на початку другого тайму в сподіванні хоч якось змінити гру на користь власної команди.\nВоно, можливо, і дійсно Бетіс трохи більше почав тримати м’яч у себе в ногах. Але це ж натомість і відкрило Атлетіко простір для чергових контратак, і тут уже почав брати своє слово Грізманн, який спочатку забив сам із передачі Адемоли, а потім уже асистував свіжому Альмаді наприкінці гри. Уболівальників на трибунах на той момент уже майже не залишалось. Не за цим вони прийшли надвечір у четвер.\nФінальний свисток головного арбітра Сесара Сото Градо відправив до півфіналу Кубка Іспанії мадридський Атлетіко, тоді як севільський Бетіс виступи в турнірі завершив достроково.\nБетіс — Атлетіко 0:5\nГоли: Ганцко, 12, Сімеоне, 30, Лукман, 37, Грізманн, 62, Альмада, 83\nБетіс: Адріан — Руїбаль, Бартра (Натан, 46), Д. Льоренте, Гомес — Деосса (Фідальго, 46), Рока — Антоні (Рікельме, 73), Форнальс (Альтіміра, 74), Еззалзулі — Авіла (Ортіс, 46).\nАтлетіко: Муссо — М. Льоренте (Мендоса, 67), Пубіль, Ганцко, Руджері — Сімеоне (Моліна, 66), Барріос (Хіменес, 50), Коке, Баена (Альмада, 67) — Лукман (Варгас, 79), Грізманн."
    },
    {
        "title": "Інтер здолав Торіно та став першим півфіналістом Кубка Італії",
        "image": "https://images.football.ua/i/news/630x373/572/572872.jpg",
        "text": "У чвертьфіналі Кубка Італії Інтер здобув непросту перемогу над Торіно з рахунком 2:1 та пробився до півфіналу турніру. Поєдинок відбувся у Монці, оскільки Сан-Сіро готують до церемонії відкриття зимових Олімпійських ігор.\nКоманда Сімоне Індзагі, яка підійшла до матчу на тлі кадрових втрат, активно почала гру та створювала моменти біля воріт суперника. Після удару Карлоса Аугусто, що влучив у поперечину, Інтер відкрив рахунок на 35-й хвилині — 21-річний Іссіака Камата навісив з правого флангу, а Анж-Йоан Бонні головою переправив м’яч у сітку.\nОдразу після перерви \"нерадзуррі\" подвоїли перевагу. Давіде Фраттезі перехопив м’яч у центрі поля, Маркус Тюрам виконав простріл, а Анді Діуф у падінні замкнув передачу з близької відстані. Торіно не здався й скоротив відставання на 57-й хвилині — Сандро Куленович відзначився після рикошету від подачі Маркуса Педерсена.\nУ заключні хвилини Торіно намагався врятувати матч, але Інтер впевнено зіграв у захисті та втримав переможний рахунок. У півфіналі Кубка Італії команда з Мілана зіграє з переможцем пари Наполі — Комо.\n*Інтер — Торіно 2:1\nГоли: Бонні, 35, Діуф, 48 -  Куленович, 57\nІнтер: Мартінес — де Врей, Ачербі, Аугусто — Камат (Енріке, 80), Діуф, Мхітарян (Сучич, 56), Фраттезі, Коккі (Біссек, 75) — Тюрам (Еспозіто, 56), Бонні (Мартінес, 56)\nТоріно: Палеарі — Тамез, Коко, Маріануччі (Маріпан, 61) — Педерсен (Ільхан, 61), Анжорін (Лазаро, 61), Праті, Обрадор (Нкунку, 86) — Влашич, Нджиє (Сапата, 73) — Куленович\nПопередження: Сучич, Камат, Еспозіто — Маріпан"
    },
    {
        "title": "Мілан розгромив Болонью та продовжує чемпіонське переслідування Інтера",
        "image": "https://images.football.ua/i/news/630x373/572/572801.jpg",
        "text": "У матчі 23-го туру італійської Серії А Мілан на виїзді здобув переконливу перемогу над Болоньєю з рахунком 3:0. Відсутність Рафаеля Леау та Крістіана Пулішича не завадила “россонері” продовжити безпрограшну серію в чемпіонаті до 22 матчів.\nВже на 20-й хвилині рахунок відкрив Рубен Лофтус-Чік після добивання м’яча у воротах Федеріко Равальї. За лічені хвилини до перерви Крістофер Нкунку подвоїв перевагу Мілана: після флангової атаки Болоньї французький нападник заробив пенальті та точно реалізував його, не залишивши шансів голкіперу.\nДругий тайм почався з блискавичного голу Адрієна Рабьо: скориставшись дивним довгим кидком Міранди, він перехопив м’яч і у виході один на один оформів третій гол для гостей на 48-й хвилині.\nПісля цього Болонья контролювала м’яч, але не змогла серйозно загрожувати воротам Меньяна, а Мілан упевнено довів матч до перемоги."
    },
    {
        "title": "33-річний Оскар Гільємарк очолив Пізу",
        "image": "https://images.football.ua/i/news/630x373/572/572793.jpg",
        "text": "Піза офіційно оголосила про призначення Оскара Гільємарка на посаду головного тренера першої команди. \nШведський спеціаліст 1992 року народження підписав контракт, який діятиме до 30 червня 2027 року та містить опцію продовження.\nНа тренерському містку Пізи Гільємарк замінив Альберто Джилардіно, якого було звільнено 1 лютого.\nПісля завершення ігрової кар’єри у 28 років Оскар Гільємарк розпочав тренерський шлях у 2021 році, очоливши данський Ольборг. У 2024 році він повернувся до Ельфсборга, з яким досяг двох високих підсумкових місць у чемпіонаті Швеції, а також провів 16 матчів у Лізі Європи.\nЯк футболіст Гільємарк вигравав чемпіонат Швеції у складі Ельфсборга, титул чемпіона Нідерландів разом із ПСВ та ставав чемпіоном Європи U-21 у 2015 році зі збірною Швеції. Також він брав участь у чемпіонаті світу 2018 року, провівши загалом 28 матчів за національну команду та забивши два м’ячі."
    },
    {
        "title": "Ювентус орендував Гольма, Жуан Маріу вирушив до Болоньї",
        "image": "https://images.football.ua/i/news/630x373/572/572746.jpg",
        "text": "Ювентус на своєму офіційному сайті оголосив про підписання контракту з захисником Болоньї Емілем Гольмом.\nОрендну угоду з 25-річним шведом розраховано до літа 2026 року. У складі \"старої синьйори\" футболіст виступатиме під другим номером.\nТакож наголошується, що Ювентус зможе викупити Гольма за 15+3 мільйони євро, суму, яку буде розділено виплатами на три роки. Сам гравець у такому разі підпише контракт до літа 2030 року з окладом у розмірі 1,2 млн євро.\n\nВодночас у зворотному напрямку до складу \"россоблу\" вирушив захисник Жуан Маріу, з яким підписано орендний контракт до кінця сезону.\nНинішнього сезону Гольм провів 19 матчів, у яких забив один гол та віддав п'ять асистів. На рахунку Маріу 13 поєдинків та одна гольова передача.\nПісля 23 турів Ювентус набрав 45 очок і посідає четверте місце у Серії А, а у Болоньї 30 балів та десята позиція."
    },
    {
        "title": "Болонья — Мілан. Анонс і прогноз на матч Серії А 03.02.2026",
        "image": "https://images.football.ua/i/news/630x373/572/572667.jpg",
        "text": "У рамках 23-го туру італійської Серії А-2025/26 у Болоньї місцевий однойменний клуб прийматиме Мілан.\n[*] — положення в турнірній таблиці\nВІВТОРОК, 3 ЛЮТОГО, 21:45. СТАДІО РЕНАТО ДАЛЬ'АРА, БОЛОНЬЯ. ГОЛОВНИЙ АРБІТР — ДЖАНЛУКА МАНГАНЬЄЛЛО. ПРЯМА ТРАНСЛЯЦІЯ НА MEGOGO\nМілан усе ще женеться за Скудетто в якості найближчого переслідувача лідируючого в турнірній таблиці Інтера, хоча й форма \"россонері\" в 2026 році не є ідеальною. Команда Массіміліано Аллегрі не знає смаку поразок у чемпіонаті Італії протягом 21 матчу, що є найдовшою подібною серією для клубів п'яти найкращих ліг Європи. \nПісля несподіваної домашньої невдачі в поєдинку з Кремонезе (1:2) у серпневому першому турі, Мілан поступався виключно в кубкових турнірах. Туром раніше \"россонері\" зіграли внічию з Ромою на виїзді, продовживши свою виїзну безпрограшну серію в чемпіонаті до 11-ти протистоянь. Поза власним полем у Серії А-2025/26 тільки Лаціо (7) пропустив менше голів, ніж Мілан (8).\n\nБолонья тим часом переживає труднощі. Після здобутого якраз у дуелі з Міланом Кубка Італії у травні, форма \"россоблу\" зазнала неприємних для них змін. Зокрема, в останніх десяти матчах Серії А колектив Вінченцо Італьяно святкував звитягу тільки раз, внаслідок чого опинився в середині турнірної таблиці. У п'яти попередніх домашніх поєдинках чемпіонату клуб з однойменного міста набрав тільки один заліковий бал.\nЗа версією букмекерів, фаворитами протистояння є підопічні Аллегрі. Так, на перемогу Мілана можна поставити з коефіцієнтом 2.44, тоді як потенційний успіх Болоньї оцінюється показником 3.17. Імовірність нічийного результату представлена ​​коефіцієнтом 3.27.\nБолонья: Равалья — Дзортеа, Геггем, Казале, Міранда — Фройлер, Моро — Орсоліні, Одгор, Камб'ягі — Кастро\nМілан: Меньян — Де Вінтер, Габбія, Павлович — Атекаме, Фофана, Модрич, Рабьйо, Бартезагі — Лофтус-Чік — Нкунку"
    },
    {
        "title": "Рома перервала серію без поразок, поступившись Удінезе",
        "image": "https://images.football.ua/i/news/630x373/572/572735.jpg",
        "text": "У матчі 23-го туру італійської Серії А Удінезе вдома здобув несподівану перемогу над Ромою з рахунком 1:0. Єдиний гол у зустрічі був забитий на 49-й хвилині, коли стандарт у виконанні Юргена Еккеленкампа після рикошету від гравця стінки залетів у дальній верхній кут воріт Міле Свілара.\nПерший тайм пройшов із помітною перевагою господарів. Удінезе кілька разів серйозно загрожував воротам Роми, а Свілару довелося рятувати команду після дальніх ударів Атти та Еккеленкампа. Римляни відповідали переважно контратаками, однак удар Малена після передачі Суле не став проблемою для Окоє.\nОдразу після перерви фріуланці вийшли вперед. Штрафний удар Еккеленкампа завершився прикрим для гостей рикошетом, який повністю дезорієнтував голкіпера. Рома активно пішла вперед у пошуках відповіді, але зіткнулася з надійною грою оборони Удінезе та впевненими діями Окоє.\nУ компенсований час римляни були максимально близькі до порятунку. Спершу гол Крістанте скасували через офсайд, а вже на 97-й хвилині Окоє в неймовірному стрибку врятував Удінезе після удару Манчіні з кількох метрів. У підсумку Удінезе втримав мінімальну перевагу та перервав позитивну серію Роми, яка тривала чотири матчі поспіль у всіх турнірах."
    },
    {
        "title": "Ювентус розгромив Парму в матчі Серії А, Бремер оформив дубль",
        "image": "https://images.football.ua/i/news/630x373/572/572665.jpg",
        "text": "Ювентус здобув переконливу перемогу над Пармою в матчі 23-го туру чемпіонату Італії сезону-2025/26. Зустріч відбулася на стадіоні Енніо Тардіні в Пармі та завершилася з рахунком 4:1 на користь гостей.\nРахунок у матчі відкрив захисник Бремер на 15-й хвилині. На 37-й хвилині перевагу туринців подвоїв півзахисник Вестон Маккенні.\nУ другому таймі на 51-й хвилині Андреа Камб’ясо зрізав м’яч у власні ворота, скоротивши відставання Парми. Втім, уже на 54-й хвилині Бремер оформив дубль, а на 64-й хвилині нападник Джонатан Девід довів рахунок до розгромного.\nПісля 23 турів Ювентус посідає четверте місце в турнірній таблиці Серії А, маючи 45 очок і відставання у 10 балів від лідера Інтера. Парма з 23 очками перебуває на 15-й позиції чемпіонату.\nПарма — Ювентус 1:4\nГоли: Камбіазо 51 (автогол) — Бремер 15, 54, Маккенні 37, Девід 64\nПарма: Корві, Дельпрато, Троїло, Чіркаті, Валері, М. Кейта, Ніколуссі Кавілья (Соренсен 65), Бернабе (Естевес 74), Ондрейка (Ельфеге 75), Пеллегріно, Орістаньо (Брітшгі 46)\nЮвентус: Ді Грегоріо, Калулу, Бремер (Гатті 65), Келлі, Камбіазо, Локателлі, К. Тюрам, МакКенні (Кабал 74), Консейсау (Костич 65), Девід (Опенда 81), Йілдіз (Міретті 46)\nПопередження: Чіркаті 86 — Консейсау 17, Бремер 24, МакКенні 26"
    },
    {
        "title": "Аталанта розгромом вибила Ювентус із Кубка Італії",
        "image": "https://images.football.ua/i/news/630x373/572/572955.jpg",
        "text": "Італія також намагається слідкувати за трендами інших європейських країн цього тижня та проводила матчі чвертьфінального раунду національного Кубка. Одну з найбільш цікавих пар при цьому складали дві команди з північних регіонів країни, бергамаська Аталанта та туринський Ювентус, поміж якими постійно останнім часом відбувають запеклі двобої, а коли справа доходить до матчів на виліт — та й поготів.\nРаффаеле Палладіно та Лучано Спаллетті при цьому на цю гру особливо не грались у ротацію, тож можна було вважати, що обидві команди прагнуть продовжити свою участь у цьому турнірі. А з тим, як \"зебри\" побігли вже на перших секундах створювати гольовий момент для Тюрама біля чужих воріт, узагалі могло б здатись, що гості планують захопити суперників зненацька. Однак француз у вирішальний момент у центрі штрафного схибив ударом зльоту.\nЮвентус після цього намагався не давати розгорнутись атаці Аталанти, проте з часом дедалі частіше опинявся біля власних воріт в очікуванні на флангові передачі господарів. І в підсумку, окрім двох ударів Консейсана посеред першого тайму, один з яких відправив м’яч у поперечину, пригадати туринців біля чужих воріт було складно. Натомість вони пропустили з пенальті, який на рівному місці привіз Бремер грою руками проти подачі з лівого флангу від Едерсона.\nСкамакка суперників за це не пробачив, після чого навіть натяків на баланс у грі команди Спаллетті вже не було. Банально, гостям не вдавалось стабільно доставляти м’яч до завершальної третини атаки, тож у цьому стерильному футболі суперників Аталанті залишалось просто чекати на слушний момент завдати чергових ударів.\nУ епізоді посеред другого тайму з ударом Маккенні в центрі чужого штрафного повз праву стійку все могло в цій грі змінитись на користь Юве, проте американець змарнував на году, а потім його команда отримала ще два результативних постріли у відповідь наприкінці гри. Спочатку оборона Спаллетті не впоралась із прострілом Белланови з правого флангу, який замкнув Сулемана в порожні ворота, а згодом і Палашич чи не першим дотиком після появи на полі на заміну відправив м’яч у сітку.\nФінальний свисток головного арбітра Мікаеля Фаббрі з Равенни відправив до півфіналу Кубка Італії бергамаську Аталанту, тоді як для туринського Ювентуса виступ у цьому турнірі добіг свого завершення.\n\nАталанта — Ювентус 3:0\nГоли: Скамакка, 27 (пен.), Сулемана, 77, Пашалич, 85\n\nАталанта: Карнезеккі — Скальвіні (Коссуну, 76), Джимсіті, Аханор — Дзаппакоста (Белланова, 70), де Рон, Едерсон, Бернасконі — Де Кетеларе (Пашалич, 83), Скамакка (Сулемана, 70), Распадорі (Крстович, 75)."
    },
    {
        "title": "Перші слова Яремчука після переходу в Ліон",
        "image": "https://images.football.ua/i/news/630x373/572/572800.jpg",
        "text": "Новачок французького Ліона Роман Яремчук дав своє перше розгорнуте інтерв’ю клубній пресслужбі. 30-річний нападник розповів про адаптацію, вибір ігрового номера та фактори, що вплинули на його рішення приєднатися до ткачів.\nРоман хотів взяти свій звичний 7-й номер, але оскільки він був зайнятий, форвард обрав №77. Також Яремчука мотивує цікавий історичний факт: перший асист в історії Ліона зробив саме уродженець Львова.\n\"Це додаткова мотивація підтримати цей челендж: розвивати українців в Ліоні, віддавати асисти та забивати голи\", — заявив Роман.\nВажливу роль у переході відіграла персона головного тренера, який чудово знайомий з українським футболом часів роботи в донецькому Шахтарі (мова йде про Паулу Фонсеку).\nВін знає менталітет українців. Він топ-тренер, який працював з топ-командами. Пам’ятаю, я грав проти нього, коли він тренував \"Шахтар. Тоді він став чемпіоном, здається, тричі поспіль. У нього була суперкоманда з божевільною дисципліною. Зараз він так само довіряє молодим, і мені хочеться використати свій шанс\", — наголосив нападник.\nЯк з’ясувалося, Ліон намагався підписати Яремчука ще минулого літа, але тоді трансфер зірвався.\nЗі мною зв’язувалися представники Ліона ще в минулому сезоні. Тоді це було складно через багато причин. Зараз це стало реальністю. Коли випав такий шанс, я сказав собі, що з другого разу все має вийти\", — зауважив форвард.\nУ новій команді Роман не буде самотнім — він возз'єднався з Клінтоном Матою, з яким разом виступав за Брюгге.\n\"Він допоміг мені в перший день. Це дуже позитивний хлопець, душа роздягальні, з ним ніколи не буває нудно\", — добавив українець.\nЯремчук підкреслив, що де б він не грав, завжди намагається представляти Україну в найкращому світлі, адже вдома залишаються його батьки та друзі. На завершення, нападник закликав вболівальників підтримувати команду не дивлячись на результат, та пообіцяв робити все можливе, щоб тішити своїми виступами на футбольному полі"
    },
    {
        "title": "ПСЖ відправив Ноама Камара в оренду до Ліона з опцією викупу",
        "image": "https://images.football.ua/i/news/630x373/572/572761.png",
        "text": "Парі Сен-Жермен офіційно оголосив про оренду молодого захисника Ноама Камара до Ліона з правом подальшого викупу. 19-річний француз продовжить кар’єру в іншому клубі Ліги 1, де отримає більше ігрової практики.\nКамара приєднався до ПСЖ у 2024 році, коли йому було 17 років, а вже у квітні 2025-го дебютував за першу команду парижан. Свій перший професійний контракт футболіст підписав у серпні того ж року.\nУ вересні захисник також дебютував за молодіжну збірну Франції U20, яка дійшла до півфіналу чемпіонату світу серед гравців до 20 років.\nНагадаємо, ПСЖ переміг Страсбур та повернувся на перше місце Ліги 1."
    },
    {
        "title": "Яремчук — гравець Ліону",
        "image": "https://images.football.ua/i/news/630x373/572/572718.jpg",
        "text": "Французький Ліон оформив перехід українського форварда Романа Яремчука з грецького Олімпіакоса. Про це повідомляє офіційний сайт «ткачів».\nЗазначається, що мова йде про орендну угоду до кінця поточного сезону з можливістю подальшого викупу за пʼять мільйонів євро.\nУ новій команді Яремчук виступатиме під 20-м номером.\nЦього сезону Роман Яремчук відіграв за Олімпіакос 16 матчів, забив чотири голи (всі в Кубку Греції) та віддав одну результативну передачу."
    },
    {
        "title": "Іммобіле перейшов у Париж з Болоньї",
        "image": "https://images.football.ua/i/news/630x373/572/572646.jpg",
        "text": "Французький клуб Париж офіційно оголосив про підписання контракту з 35-річним нападником Чіро Іммобіле, який раніше виступав за італійську Болонью. Угода дозволить форварду приєднатися до команди та брати участь у другій частині поточного сезону.\nІммобіле є досвідченим гравцем із багаторічним виступом на високому рівні в Італії, зокрема у складі Лаціо, де він ставав найкращим бомбардиром Серії А. \nУ поточному сезоні Серії А форвард провів шість матчів за Болонью, однак не відзначився результативними діями.\nРаніше повідомлялось, що півзахисник Вулвергемптона погодився піти до оренди в Париж."
    },
    {
        "title": "Яремчук узгодив умови особистого контракту з Ліоном",
        "image": "https://images.football.ua/i/news/630x373/572/572589.jpg",
        "text": "Український форвард Роман Яремчук прилетів до Ліона для завершення свого переходу до місцевого Олімпіка. Про це повідомляє інсайдер Фабріс Гоукінс, посилаючись на журналіста авторитетного видання L'Equipe Уго Гільєме.\nЗа наявною інформацією, 30-річний нападник вже досяг повної домовленості з французьким клубом щодо умов співпраці. Наразі керівництво Левів узгоджує останні деталі угоди з грецьким Олімпіакосом.\nОчікується, що трансфер відбудеться на правах оренди до кінця сезону. У договорі також буде прописана опція викупу гравця за 4 мільйони євро. Офіційне оголошення про перехід може з'явитися найближчим часом після проходження медогляду."
    },
    {
        "title": "Яремчук за крок від переходу в Ліон",
        "image": "https://images.football.ua/i/news/630x373/572/572360.jpg",
        "text": "Нападник національної збірної України Роман Яремчук може змінити клубну прописку вже найближчими днями. Як інформує авторитетний інсайдер Саша Тавольєрі, у послугах українського форварда серйозно зацікавлений французький Ліон.\nПеремовини між клубами перебувають на фінальній стадії. Гранд Ліги 1 планує оформити перехід на правах оренди з правом подальшого викупу. Ситуація розвивається настільки стрімко, що сторони можуть вдарити по руках вже сьогодні, ще до початку матчу Аякс – Олімпіакос. Показовим є той факт, що Яремчук не потрапив до заявки грецького клубу на цей поєдинок, що часто свідчить про близький трансфер.\nКлючову роль у потенційному переході відіграє головний тренер ткачів Паулу Фонсека. Екстренер Шахтаря добре знайомий з можливостями Романа і дав зелене світло на цей трансфер. Фонсека має амбітний план щодо інтеграції українця в тактичну схему.\nВін планує використовувати Яремчука в атаці разом із бразильським вундеркіндом Ендріком, який виступає за Ліон на правах оренди з мадридського Реала. Варто зазначити, що молодий бразилець зараз перебуває у фантастичній формі: у трьох стартових матчах за французький клуб він уже записав на свій рахунок 4 голи та 1 асист, регулярно стаючи найкращим гравцем зустрічей."
    },
    {
        "title": "Масуаку перейшов із Сандерленда до Ланса",
        "image": "https://images.football.ua/i/news/630x373/572/572352.jpg",
        "text": "Досвідчений конголезький захисник Артур Масуаку продовжуватиме кар'єру в Лізі 1, приєднавшись до Ланса. 32-річний лівий фланговий оборонець виступатиме за \"криваво-золотих\" на правах оренди до завершення поточного сезону.\nМасуаку став гравцем \"чорних котів\" лише минулого літа після виходу команди до Прем'єр-ліги. Проте закріпитися в основі англійського клубу йому не вдалося: у поточному сезоні на його рахунку лише чотири офіційні поєдинки без результативних дій.\nНаразі Ланс є одним із лідерів французької першості. Команда посідає другу сходинку в турнірній таблиці, маючи в активі 43 очки та відстаючи від лідируючого ПСЖ лише на два бали."
    },
    {
        "title": "Погба через травму виключений із заявки Монако на Лігу чемпіонів",
        "image": "https://images.football.ua/i/news/630x373/572/572865.jpg",
        "text": "Іменитий центральний півзахисник Монако Поль Погба, який приєднався до клубу минулого літа, поки що провів лише три неповні матчі через серію травм.\nКерівництво клубу не має чіткого розуміння, коли 32-річний гравець зможе повернутися до повноцінних тренувань та змагань. Генеральний директор Монако Тіаго Скуро заявив для RMC Sport:\n\"Поки що немає чіткої відповіді на питання, коли Поль Погба зможе повернутися до тренувань. Усі фахівці медичного відділу зосереджені на пошуку рішень. Ми ще маємо розвинути процес, щоб прояснити ситуацію.\nЯк і при будь-якій травмі, перший етап — це повернення на поле, а потім — поступовий прогрес на тренуваннях, щоб відновити форму, необхідну для гри\".\nПогба травмував ліву литку у середині грудня і з того часу не відновлював тренувальний процес. З моменту приходу до Монако він провів лише 30 хвилин у трьох матчах Ліги 1: проти Ренна (1:4), проти ПСЖ (1:0) та проти Бреста (0:1).\nЯк повідомляє RMC Sport, у зв’язку з травмою Поль Погба був вилучений зі списку Монако для участі у Лізі чемпіонів, разом з травмованими Мохамедом Салісу та Такумі Мінаміно. Натомість до складу були включені Кріпен Діатта, Ваут Фас та Сімон Адінгра."
    },
    {
        "title": "Рієра очолив Айнтрахт Франкфурт",
        "image": "https://images.football.ua/i/news/630x373/572/572550.png",
        "text": "Айнтрахт Франкфурт на своєму офіційному сайті оголосив про призначення нового головного тренера, яким став Альберт Рієра.\nУгода з 43-річним іспанцем розрахована до літа 2028 року.\nДо цього Рієра з літа 2024 року очолював словенську Целє.\nЗа інформацією журналіста Флоріана Плеттенберга, Айнтрахт виплатить словенцям компенсацію у розмірі 850 тисяч доларів, сума яка може зрости до 2 млн доларів за рахунок бонусів.\nПісля 19 турів Айнтрахт набрав 27 очок і посідає восьме місце у німецькій Бундеслізі."
    },
    {
        "title": "Артем Степанов змінить клуб: український форвард Баєра вирушає до Утрехта",
        "image": "https://images.football.ua/i/news/630x373/572/572504.jpg",
        "text": "Український форвард Артем Степанов, який належить Баєру, найближчим часом приєднається до Утрехта. Про це повідомляє журналіст Флоріан Плеттенберг.\nМолодий нападник перейде до нідерландського клубу на правах оренди — сторони вже досягли повної домовленості щодо трансферу.\nПершу частину сезону Степанов провів у Нюрнберзі з Другої Бундесліги, однак 30 січня німецький клуб достроково припинив оренду гравця.\nУ складі Нюрнберга 18-річний українець зіграв 15 матчів, відзначився двома голами та однією результативною передачею."
    },
    {
        "title": "Офіційно: Горецка залишить Баварію після закінчення сезону",
        "image": "https://images.football.ua/i/news/630x373/572/572497.jpg",
        "text": "Історія Леона Горецки в мюнхенській Баварії, яка тривала 8 років, офіційно добігає кінця. Стало відомо, що досвідчений хавбек покине клуб влітку 2026 року. Доля гравця могла вирішитися вже в це зимове трансферне вікно.\nКерівництво мюнхенців було готове відпустити футболіста і навіть погодило потенційний перехід до мадридського Атлетіко. Проте останнє слово залишилося за Горецкою. Гравець ухвалив принципове рішення не змінювати клуб посеред сезону. Він має намір чесно відпрацювати свою угоду з німецьким грандом до останнього дня.\nВлітку 2026 року термін дії контракту Леона з Баварією спливає. Сторони не будуть продовжувати співпрацю, тож півзахисник отримає статус вільного агента. Це дозволить йому самостійно обрати наступне місце роботи та приєднатися до нової команди безкоштовно.\nГорецка виступав за Баварію протягом восьми сезонів, будучи важливою ланкою в півзахисті Рекордмайстра 292 гри, 47 голів та 48 асистів. Леон вигравш з клубом усі можливі трофеї. Бундеслігу 6 разів, Кубок Німеччини 2 рази, Суперкубок Німеччини 4 рази, Лігу чемпіонів, Суперкубок УЕФА та Клубний чемпіонат світу по одному разу."
    },
    {
        "title": "Лейпциг за 21 млн євро підписав захисника Реймса Коне",
        "image": "https://images.football.ua/i/news/630x373/572/572450.jpg",
        "text": "Лейпциг на своєму офіційному сайті оголосив про підписання контракту з захисником Реймса Абдулом Коне.\nУгода з 20-річним французом розрахована до літа 2031 року.\nЗа інформацією журналіста Флоріана Плеттенберга, сума трансферу склала 17 млн ​​євро, а ще 4 млн євро прописані у якості бонусів.\nТакож наголошується, що Коне приєднатися до \"биків\" влітку цього року — таким чином футболіст завершить цей сезон у складі Реймсу, який посідає третє місце в Лізі 2.\nНинішнього сезону Коне провів 18 матчів, у яких забив один гол та віддав одну гольову передачу.\nПісля 19 турів Лейпциг набрав 39 очок і посідає четверте місце у німецькій Бундеслізі."
    },
    {
        "title": "Джеко — гравець Шальке",
        "image": "https://images.football.ua/i/news/630x373/571/571980.jpg",
        "text": "Боснійський форвард Едін Джеко став гравцем Шальке. Про перехід 39-річного футболіста повідомив офіційний сайт клубу.\nДиректор \"кобальтових\" Юрі Мюлдер прокоментував підписання зіркового ветерана:\n\"Ми придбали нападника, який протягом усієї кар'єри виступав на найвищому рівні. Крім досвіду лідера, наша команда отримає вигоду від його здібностей центрального нападника та бомбардира\".\nДжеко підписав угоду до кінця поточного сезону та виступатиме під 10-м номером. До переїзду в Гельзенкірхен він захищав кольори Фіорентини, за яку в цьому сезоні забив 2 голи у 18 матчах.\nНагадаємо, Едін уже має успішний досвід у Німеччині, де він ставав чемпіоном у складі Вольфсбурга. Також форвард відомий виступами за Манчестер Сіті, Рому та Інтер. \nРаніше Фіорентина орендувала вінгера Лідса."
    },
    {
        "title": "Баєр втратив Флеккена на два місяці",
        "image": "https://images.football.ua/i/news/630x373/571/571838.jpg",
        "text": "Воротар Баєра Марк Флеккен не зможе допомогти своїй команді у найближчих матчах через травму. Про це повідомляє журналіст Флоріан Плеттенберг.\n32-річний нідерландець зазнав травми в матчі Бундесліги проти Гоффенгайма (0:1).\nПісля медичного обстеження у голкіпера виявили розрив медіальної зв'язки правого коліна, через що він змушений пропустити близько двох місяців.\nЦього сезону Флеккен провів 26 матчів, з яких вісім на нуль при 39 пропущених м'ячах.\nПісля 17 турів Баєр набрав 29 очок і посідає шосте місце у Бундеслізі, а також йде на 20 позиції у Лізі чемпіонів після шести турів, набравши дев'ять балів."
    },
    {
        "title": "Феноменальний Олісе допоміг Баварії перевернути гру проти РБ Лейпциг",
        "image": "https://images.football.ua/i/news/630x373/571/571696.jpg",
        "text": "Чемпіонські перегони в німецькій Бундеслізі в цьому сезоні є питанням вирішеним? Можливо воно й дійсно так, бо після першого кола перевага мюнхенської Баварії над рештою команд чемпіонату виглядала дійсно надзвичайно переконливо. А на результативність колективу Венсана Компані взагалі лячно дивитись за таких умов. \"Рекордмайстер\" ще й не поступались у національній першості жодного разу до того ж.\nАле попереду ще є ціле друге коло, впродовж якого команди намагатимуться наздогнати Баварію. Серед них і РБ Лейпциг, матчем проти якого наприкінці серпня минулого року колектив Компані й розпочинав свій переможний шлях у Бундеслізі в її поточному розіграші. Тоді на Альянц Арені рахунок був приголомшливий — 6:0, тож у \"червоних биків\" під орудою Оле Вернера було природнє бажання взяти хоч якийсь реванш перед власними вболівальниками.\nІ з огляду на гру команд у першому таймі, дійсно, підстави вважати, що господарям поля щось таки вдасться в цій зустрічі, дійсно існували. Бо Лейпциг зумів розтягнути оборону суперників якомога ширше, і натомість майже бездоганно грав позаду, коли Баварія намагалась виходити з-під пресингу. І навіть забити вдалось РБ посеред першої половини зустрічі.\nНа 20 хвилині Нуса вже вчергове розкрив лівий фланг чужого штрафного передачею на хід Рауму, під простріли якого зазвичай тільки й треба, що зробити, аби ногу підставити. На цей раз нападник Ромуло не схибив, тож господарі повели за рахунком на табло, і загалом виглядали цілком упевнено до перерви, тож до їхньої переваги питань не було жодних. Баварія створила, хіба що, кілька непоганих ривків для Діаса до контратак.\nПроте в другому таймі вже все було однозначно саме на користь команди Компані. На полі замість травмованого Горецки з’явився Кімміх, і це дозволило атаці Баварії почувати себе значно більш розкуто в креативному плані. А коли ще й Олісе долучився до гри на заключні пів години, то взагалі розпочався мюнхенський карнавал на футбольному полі.\nОборона Лейпцига не впоралась ще на 50 хвилині, коли Гнабрі скористався перехопленням Упамекано й із правого флангу штрафного переграв Гулачі чи не в першому своєму моменті за гру. А потім з’явився Олісе, і за декілька хвилин записав на свій рахунок передачі з правого флангу на Кейна, Йонатана Та з подачі кутового та Павловича, а потім ще й сам забив, коли йому першим дотиком до м’яча за пів року в офіційній грі асистував Джамал Мусіала. Тобто настрій у команди Компані був просто розкішний.\nУ наступному турі мюнхенська Баварія прийматиме Аугсбург, а РБ Лейпциг навідається до Гайденгайма.\nРБ Лейпциг — Баварія 1:5\nГоли: Ромуло, 20 — Гнабрі, 50, Кейн, 67, Та, 82, Павлович, 85, Олісе, 88\nРБ Лейпциг: Гулачі — Баку, Орбан, Люкеба, Раум — Шлагер, Зайвальд (Гардер, 81), Баумгартнер (Гоміс, 84) — Діоманде, Ромуло (Банзузі, 81), Нуса (Максимович, 90)."
    },
    {
        "title": "Упамекано остаточно погодив новий контракт із Баварією до 2030 року — Романо",
        "image": "https://images.football.ua/i/news/630x373/572/572723.jpg",
        "text": "Центральний захисник Баварії Дайо Упамекано дав згоду на підписання нового контракту з мюнхенським клубом. Про це повідомляє журналіст Фабріціо Романо. Чинну угоду буде продовжено до літа 2030 року.\nЗа інформацією джерела, всі клуби, які проявляли інтерес до французького футболіста, вже поінформовані про його рішення.\n27-річний Упамекано задоволений своїм становищем у Баварії, а керівництво клубу та сторона гравця доклали значних зусиль, щоб домовленість була досягнута.\nНовий контракт стане важливим підсиленням для Баварії з огляду на стабільну роль захисника в команді. У поточному сезоні Упамекано провів 26 матчів у всіх турнірах, відзначився одним голом та однією результативною передачею, а також отримав вісім жовтих карток.\nПортал Transfermarkt оцінює французького центрбека в 70 мільйонів євро. Його поточний контракт із \"червоними\" чинний до літа 2026 року, проте цю угоду буде продовжено."
    }
]