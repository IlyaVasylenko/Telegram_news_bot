[
    {
        "title": "Мудрик найгірший трансфер в історії АПЛ — ESPN",
        "image": "https://images.football.ua/i/news/630x373/573/573352.jpg",
        "text": "Авторитетний спортивний портал ESPN склав рейтинг найгірших трансферів за всю історію англійської Прем'єр-ліги. Перше місце у цьому сумнівному списку посів вінгер збірної України та лондонського Челсі Михайло Мудрик.\nЕксперти видання поставили 24-річного українця на вершину списку провалів, зазначивши невідповідність його гри високій ціні. Нагадаємо, перехід Мудрика з Шахтаря до Челсі обійшовся лондонцям у 70 мільйонів євро (плюс бонуси).\nУ боротьбі за звання \"найгіршого\" Мудрик випередив бразильця Антоні з Манчестер Юнайтед та івуарійця Ніколя Пепе з Арсенала.\nТоп-10 найгірших трансферів АПЛ за версією ESPN виглядає так:\n1. Михайло Мудрик (Шахтар → Челсі, €70 млн)\n2. Антоні (Аякс → МЮ, 95 млн)\n3. Ніколя Пепе (Лілль → Арсенал, €80 млн)\n4. Алі Діа (Саутгемптон, вільний агент)\n5. Деніел Дрінкуотер (Лестер → Челсі, €37,9 млн)\n6. Рікардо Альварес (Інтер → Сандерленд, €10,5 млн)\n7. Ромелу Лукаку (Інтер → Челсі, €113 млн)\n8. Джейдон Санчо (Боруссія Д → МЮ, €85 млн)\n9. Томас Бролін (Парма → Лідс, €5,3 млн)\n10. Келвін Філліпс (Лідс → Ман Сіті, €49 млн)\nМудрик — не єдиний представник України у цьому рейтингу. До топ-50 також потрапили: 17-те місце: Андрій Шевченко (перехід до Челсі); 39-те місце: Сергій Ребров (перехід до Тоттенгема).\nЦікаво, що у список трансферних розчарувань експерти включили навіть одного з найкращих гравців в історії футболу — Кріштіану Роналду (мова йде про його друге повернення до МЮ)."
    },
    {
        "title": "Манчестер Сіті буденно обіграв Фулгем",
        "image": "https://images.football.ua/i/news/630x373/573/573345.jpg",
        "text": "Тур посеред тижня. Для англійської Прем’єр-ліги це справа не така вже й незвична, тож здивувати матчами двадцять шостого раунду національної першості надвечір по буднях було важко. І, звичайно, у цей час ані на мить не припиняються чемпіонські перегони, у яких, зокрема, Манчестер Сіті, і досі прагне брати якомога більш активну участь. Принаймні нам мала про це сказати перемога команди Хосепа Гвардіоли минулими вихідними на Енфілді у фантастичній дуелі (2:1).\nЦього ж разу суперник у \"містян\" був значно більш скромним. Ще й приймати лондонський Фулгем доводилось на Етіхаді, а статистка очних зустрічей поміж двома колективами підказувала нам, що господарі поля дуже сильно розраховуватимуть здобути три очки. А потім можна й за грою лондонського Арсеналу на наступний день подивитись.\nІ це був той випадок, коли є певні очікування від сценарію гри, і вони повністю в підсумку себе виправдовують. Хіба що англійська злива вирішила додати трохи інтриги в небі над Манчестером, зробивши й без того швидке поле Етіхаду надзвичайно небезпечним для оборони та воротарів обох команд. Хоча Фулгему, скоріше за все, за таких умов ставало грати ще більш складно, аніж і так прогнозувалось.\nКоманда Марку Сілви відверто не здивувала. Великі проблеми мали \"дачники\" з переходом до атаки, тож десь пів години суперники їх просто розкатували на чужій половині поля. І під завісу цього періоду Сіті ще й почав забивати. Гарно розібрались біля чужих воріт Семеньйо з відскоку від Берге на 24 хвилині та О’Райлі з передачі все того ж зимового новачка команди Гвардіоли за сім обертів секундної стрілки.\nПоміж цими моментами Фулгем устиг створити власну гольову нагоду, коли під час удару Вілсона з центру штрафного в лівий кут Доннарумма зробив усе, щоб ця гра не перетворилась на проблемну для його команди. А потім Сіті закрив перший тайм третім голом, завдяки перехопленню в центрі поля від Аїт-Нурі та блискавичній контратаці від Фодена та Голанда з пасом та ударом під праву стійку.\nІ якщо активність лондонців у першій половині ще мала якийсь сенс біля чужих воріт, то в другому таймі все було надто позбавлено спортивної складової конкуренції. Переможця визначили заздалегідь, і якщо вже Гвардіола знімає з гри Голанда одразу поперерві, то це про щось таки нам має свідчити. Так і вийшло, що команди просто дограли цю зустріч, у якій знайшлось ще місце, хіба що, сентиментам від появи Оскара Бобба на ще донедавна рідній для нього арені.\nУ наступному турі Манчестер Сіті прийматиме Ньюкасл, тоді як до цього зіграє вдома в Кубку Англії проти Солфорда, а лондонський Фулгем спочатку поїде до Сток Сіті на кубкову гру, а потім гостюватиме у Сандерленда в чемпіонаті.\n\nМанчестер Сіті — Фулгем 3:0\nГоли: Семеньйо, 24, О'Райлі, 31, Голанд, 39\nМанчестер Сіті: Доннарумма — Нунес (Хусанов, 60), Діаш, Геї, Аїт-Нурі — Сілва (Рейндерс, 59), Родрі (Ніко, 71), О’Райлі — Фоден (Шеркі, 71), Голанд (Мармуш, 46), Семеньйо.\nФулгем: Лено — Тете, Андерсен, Бессі, Сессеньйон — Івобі, Берге (Рід, 81) — Вілсон (Бобб, 72), Сміт-Роу (Муніз, 60), Чуквезе (Кевін, 60) — Хіменес (Кінг, 60).\n\nПопередження: Фоден, Сілва, Ніко — Андерсен"
    },
    {
        "title": "Мілнер повторив історичний рекорд за кількістю ігор в АПЛ",
        "image": "https://images.football.ua/i/news/630x373/573/573343.jpg",
        "text": "Джеймс Мілнер продовжує переписувати історію англійського футболу. У матчі чергового туру АПЛ проти Астон Вілли 40-річний хавбек з'явився на полі, що дозволило йому повторити абсолютний рекорд ліги за кількістю зіграних поєдинків.\nЗнакова подія сталася вже у першому таймі зустрічі, 11 лютого. Мілнер вийшов на заміну на 22-й хвилині замість Карлоса Балеби. Цей матч став для ветерана 653-м у рамках вищого дивізіону Англії. Таким чином, він наздогнав попереднього одноосібного лідера за цим показником — Гарета Баррі.\nСимволічно, що це досягнення підкорилося Мілнеру саме у грі проти Вілли, клубу, кольори якого він захищав у минулому (як і сам Баррі). Цікаво, що гравці деякий час грали за одну команду, Манчестер Сіті. У легендарному сезоні 2011/12 вони стали чемпіонами Англії. Це було перше чемпіонство для Мілнера та Баррі.\nШлях Джеймса до цього рекорду тривав понад два десятиліття.Дебютувавши у 16-річному віці за Лідс Юнайтед ще у 2002 році, він стабільно виступав на найвищому рівні протягом 25 сезонів. У його послужному списку — ігри за Лідс, Ньюкасл, Астон Віллу, Манчестер Сіті, Ліверпуль та нинішній Брайтон. За свою карʼєру Джеймс тричі виграв найсильнішу лігу світу. Два раза з містянами (2011/12, 2013/14) та один раз з червоними (2019/20).\nУ січні цього року футболіст відсвяткував своє 40-річчя, увійшовши до елітного клубу польових гравців, які виступали в АПЛ у такому поважному віці. Тепер лише один крок відділяє Залізного Мілнера від статусу абсолютного рекордсмена ліги всіх часів."
    },
    {
        "title": "Звільнення Томаса Франка: скільки коштувала Тоттенгему його восьмимісячна каденція",
        "image": "https://images.football.ua/i/news/630x373/573/573329.jpg",
        "text": "Тоттенгем напередодні ухвалив рішення звільнити головного тренера Томаса Франка після лише восьми місяців роботи. Як повідомляє talkSPORT, відставка данського фахівця може стати вкрай дорогою для лондонського клубу.\n52-річний тренер очолив Тоттенгем у червні 2025 року, підписавши контракт до 2028 року як наступник Анже Постекоглу. Проте після поразки від Ньюкасла (1:2) у вівторок керівництво вирішило припинити співпрацю. Наразі команда перебуває лише за п’ять очок від зони вильоту в Прем’єр-лізі.\nЧИТАЙТЕ ТАКОЖ | Екстренер Шахтаря, тоттенгемівське серце чи повернення легенди: хто може замінити Франка\nЗа інформацією джерела, влітку Тоттенгем виплатив Брентфорду 6,7 млн фунтів компенсації за дострокове розірвання контракту з Франком. Його річна зарплата в лондонському клубі становила 8 млн фунтів. За час роботи він уже отримав близько 6 млн, а з урахуванням залишку контракту до 2028 року клуб теоретично може бути змушений виплатити ще до 18 млн фунтів. Водночас у контракті може бути прописаний пункт про зменшену компенсацію в разі звільнення.\nЗа період роботи Франка Тоттенгем інвестував 265,5 млн фунтів у трансфери. Серед новачків — Хаві Сімонс,Мохаммед Кудус та Коннор Галлагер, які поповнили склад за значні суми.\nСтатистика данця на чолі команди виявилася невтішною. У 38 матчах в усіх турнірах він здобув лише 13 перемог — це 26,9% виграних поєдинків, найгірший показник серед тренерів клубу з 2008 року. Середній показник набраних очок — 1,12 за матч — також став антирекордом в історії клубу серед наставників, які провели щонайменше п’ять ігор.\nТоттенгем не перемагає в останніх восьми турах Прем’єр-ліги (чотири нічиї та чотири поразки). Востаннє після 28 турів команда перебувала так близько до зони вильоту в сезоні-2008/09.\nПопри вихід до 1/8 фіналу Ліги чемпіонів, загроза боротьби за виживання стала вирішальним фактором для керівництва. Наступний матч Тоттенгем проведе 22 лютого проти Арсенала в дербі Північного Лондона, і клуб має 11 днів, щоб визначитися з новим головним тренером."
    },
    {
        "title": "Тоттенгем звільнив Франка",
        "image": "https://images.football.ua/i/news/630x373/573/573305.jpg",
        "text": "Томас Франк більше не є головним тренером Тоттенгем. Про це офіційно повідомила пресслужба клубу.\nРішення про звільнення 52-річного данця було прийнято на тлі незадовільних результатів команди. Раніше повідомлялося, що керівництво клубу вже проробляло різні плани на випадок непередбачуваних обставин, щоб знайти заміну тренеру.\nОстанньою краплею стала вчорашня домашня поразка від Ньюкасла з рахунком 1:2. Наразі \"шпори\" посідають лише 14-е місце в Прем'єр-лізі, перебуваючи всього в 5 очках від зони вильоту. Команда здобула лише 2 перемоги в останніх 17 матчах. \nРаніше повідомлялося, що Рюдігер у сфері інтересів Тоттенгема."
    },
    {
        "title": "Сандерленд — Ліверпуль. Анонс і прогноз на матч АПЛ 11.02.2026",
        "image": "https://images.football.ua/i/news/630x373/573/573200.jpg",
        "text": "У матчі 26-го туру англійської Прем’єр-ліги Сандерленд на власному полі прийматиме Ліверпуль — протистояння команд із різними турнірними завданнями, але схожими проблемами зі стабільністю. Для господарів це шанс знову підтвердити свою силу вдома, тоді як гості їдуть на Стедіум оф Лайт із чітким розумінням: втрачати очки більше не можна.\nСЕРЕДА, 11 ЛЮТОГО, 22:15 ▪️ СТЕДІУМ ОФ ЛАЙТ, САНДЕРЛЕНД ▪️ ГОЛОВНИЙ АРБІТР — КРІС КАВАНА ▪️ ПРЯМА ТРАНСЛЯЦІЯ НА SETANTA SPORTS\nПідопічні Режиса Ле Брі повертаються додому після болісної поразки від Арсеналу (0:3), яка дещо зіпсувала загальну картину сезону. Наразі Сандерленд посідає дев’яте місце в таблиці, демонструючи нестабільні результати, однак розгром у Лондоні виглядав радше винятком, ніж правилом. Команда, що стала однією з головних приємних сенсацій сезону, здатна швидко реагувати на невдачі й уже не раз доводила це по ходу кампанії.\n\nОсобливу увагу варто звернути на домашні матчі \"чорних котів\". Сандерленд залишається єдиним клубом ліги, який досі не зазнав жодної поразки на власному стадіоні. Стедіум оф Лайт став справжньою фортецею: структурована гра, терпіння без м’яча та вміння тримати удар дозволяють господарям залишатися конкурентними навіть проти фаворитів. Не дивно, що велика кількість нічиїх лише підкреслює їхню здатність нав’язувати боротьбу.\nКоманда Арне Слота приїжджає до Сандерленда після драматичної поразки від Манчестер Сіті, коли, ведучи в рахунку, \"червоні\" пропустили двічі наприкінці матчу. Ця невдача стала черговим ударом по амбіціях Ліверпуля у боротьбі за місце в Лізі чемпіонів. Після серії з 13 матчів без поразок у всіх турнірах мерсісайдці програли двічі в чотирьох останніх зустрічах, що лише посилило тиск.\n\nПопри солідну результативність, проблеми в обороні залишаються ахіллесовою п’ятою Ліверпуля, особливо на виїзді. Чинні чемпіони багато контролюють м’яч, але часто залишають простір для контратак. Історія очних зустрічей із Сандерлендом підтверджує: навіть за територіальної переваги \"червоні\" нерідко зіштовхуються з труднощами, а матчі виходять максимально щільними за рахунком.\nЗа версією букмекерів, сьогодні більше шансів на успіх мають підопічні Арне Слота. Так, на перемогу Ліверпуля в основний час пропонується коефіцієнт 1.71, тоді як потенційний успіх Сандерленда оцінюється показником 4.75. Ймовірність нічийного результату представлена ​​коефіцієнтом 3.80. \nСАНДЕРЛЕНД : Руфс — Г’юм, Мукіеле, Баллард, Альдерете, Рейнілдо — Діарра, Садікі, Ле Фе, Тальбі — Броббі\nЛІВЕРПУЛЬ : Аліссон — Джонс, Конате, ван Дейк, Керкез — Гравенберх, Мак Аллістер — Салах, Вірц, Гакпо — Екітіке"
    },
    {
        "title": "Манчестер Сіті — Фулгем. Анонс і прогноз на матч АПЛ 11.02.2026",
        "image": "https://images.football.ua/i/news/630x373/573/573199.jpg",
        "text": "У 26-му турі англійської Прем’єр-ліги Манчестер Сіті прийматиме Фулгем — матч, який може суттєво вплинути на перебіг чемпіонських перегонів і водночас на боротьбу за єврокубкові місця. Після драматичної перемоги на Енфілді команда Пепа Гвардіоли повертається на Етіхад із чіткою метою — скоротити відставання від лідера та посилити тиск на Арсенал.\nСЕРЕДА, 11 ЛЮТОГО, 21:30 ▪️ ЕТІХАД СТЕДІУМ, МАНЧЕСТЕР ▪️ ГОЛОВНИЙ АРБІТР — ПОЛ ТІРНІ ▪️ ПРЯМА ТРАНСЛЯЦІЯ НА SETANTA SPORTS\nПеремога на вихідних над Ліверпулем у надважливому матчі стала для Манчестер Сіті не просто трьома очками, а справжнім психологічним імпульсом. Програючи по ходу матчу, \"містяни\" зуміли вирвати перемогу завдяки голам Бернарду Сілви та Ерлінга Голанда наприкінці зустрічі, нагадавши всім, що їх не варто списувати з чемпіонських перегонів (жартів про суддівство тут не буде). \n\nНа власному полі команда Гвардіоли виглядає особливо переконливо: серія без поразок, стабільна результативність і вміння контролювати темп гри. Сіті в середньому забиває понад два м’ячі за матч у чемпіонаті, пропускаючи менше одного — баланс, який робить господарів фаворитом практично в кожному домашньому поєдинку. Повернення Рубена Діаша після паузи має додати надійності обороні, де стабільно виглядає новачок команди Марк Геї.\nФулгем під керівництвом Марку Сілви продовжує залишатися командою з чітким ігровим обличчям і реальними амбіціями поборотися за єврокубки. Втім, останні результати не додають оптимізму: три поразки в чотирьох матчах, серед яких і нещодавній невдалий візит до Манчестера, оголили проблеми в обороні, особливо в гостьових іграх.\n\nПри цьому \"дачники\" здатні створювати загрозу будь-якому супернику. Гаррі Вілсон залишається ключовою фігурою в атаці, Рауль Хіменес стабільно знаходить свої моменти, а Самуель Чуквуезе вже довів, що вміє карати Манчестер Сіті за найменші помилки. Інтриги додає й можливий вихід на поле Оскара Бобба — колишнього гравця академії \"містян\", який нещодавно приєднався до лондонського клубу. У першому колі команди влаштували справжнє шоу 5:4, яке буде дуже важко переплюнути, але інтересу до цього протистояння через це не меншає.\nЗа версією букмекерів, сьогодні більше шансів на успіх мають підопічні Пепа Гвардіоли. Так, на перемогу Манчестер Сіті в основний час пропонується коефіцієнт 1.35, тоді як потенційний успіх Фулгема оцінюється показником 7.50. Ймовірність нічийного результату представлена ​​коефіцієнтом 5.33. \nМАНЧЕСТЕР СІТІ : Доннарумма — Нунеш, Діаш, Геї, Аїт-Нурі — Родрі — Семеньйо, Бернарду, О’Райлі — Голанд, Мармуш\nФУЛГЕМ : Лено — Кастань, Андерсен, Куенка, Сессеньйон — Івобі, Берге — Вілсон, Сміт-Роу, Чуквуезе — Хіменес"
    },
    {
        "title": "Брентфорд — Арсенал. Анонс і прогноз на матч АПЛ 12.02.2026",
        "image": "https://images.football.ua/i/news/630x373/573/573237.jpg",
        "text": "У 26-му турі англійської Прем’єр-ліги на вболівальників чекає лондонське дербі: Брентфорд прийматиме лідера чемпіонату Арсенал. Це протистояння давно перестало бути рядовим — для фаворита воно традиційно стає випробуванням на міцність, характер і здатність грати під тиском нестандартного суперника.\nЧЕТВЕР, 12 ЛЮТОГО, 22:00 ▪️ БРЕНТФОРД КОММ’ЮНІТІ, ЛОНДОН ▪️ ГОЛОВНИЙ АРБІТР — ТОНІ ГАРРІНГТОН ▪️ ПРЯМА ТРАНСЛЯЦІЯ — SETANTA SPORTS\nКоманда Кіта Ендрюса підходить до матчу на хвилі позитивних результатів. Перемоги над Ньюкаслом (3:2) та Астон Віллою (1:0) показали, що Брентфорд уміє карати сильніших суперників, особливо коли отримує простір для швидких переходів з оборони в атаку. \"Бджоли\" багато працюють без м’яча, активно використовують фланги й стандарти, а їхня енергія часто створює проблеми навіть топклубам.\n\nВтім, домашня форма Єгора Ярмолюка і компанії залишається менш переконливою. Поразка від Ноттінгем Форест (0:2) вкотре оголила проблему — Брентфорду важко контролювати матчі, коли суперник нав’язує позиційний футбол і довгі відрізки володіння. Команда вже пропустила 34 голи за сезон, а проти суперників, які постійно тиснуть, оборонні лінії часто розтягуються, змушуючи господарів грати глибоко та чекати на контратаки.\nАрсенал підходить до виїзду на Брентфорд Комм’юніті у статусі лідера Прем’єр-ліги та з відновленою впевненістю. Перемоги над Сандерлендом (3:0), Челсі (1:0) і розгром Лідса (4:0) стали яскравим підтвердженням стабільності команди Мікеля Артети. \"Каноніри\" знову діють компактно, грамотно перекривають зони й майже не дозволяють суперникам створювати моменти.\n\nОборона Арсеналу — найкраща у лізі: лише 17 пропущених м’ячів у 25 матчах. Саме ця надійність дозволяє команді діяти терпляче, без паніки, поступово розхитуючи захист суперника. На виїзді лондонці виглядають особливо переконливо, поєднуючи структурований пресинг із швидким просуванням через центр поля. Навіть кадрові втрати на кшталт можливих відсутностей Сака чи Едегора не зменшують загальної якості гри — Арсенал навчився перемагати системно.\nЗа версією букмекерів, сьогодні більше шансів на успіх мають підопічні Мікеля Артети. Так, на перемогу Арсеналу в основний час пропонується коефіцієнт 1.70, тоді як потенційний успіх Брентфорда оцінюється показником 4.50. Ймовірність нічийного результату представлена ​​коефіцієнтом 4.00. \nБРЕНТФОРД : Келлегер — Кайоде, Ван ден Берг, Аєр, Генрі — Янельт, Гендерсон — Уаттара, Ярмолюк Льюїс-Поттер — Тьяго\nАРСЕНАЛ : Рая — Тімбер, Саліба, Габріел, Калафіорі — Езе, Субіменді, Райс — Мадуеке, Йокерес, Мартінеллі"
    },
    {
        "title": "Зимові трансфери Барселони: чому Дро пішов і чи має сенс повернення Канселу",
        "image": "https://images.football.ua/i/news/630x373/573/573155.jpg",
        "text": "Після закриття чергового трансферного вікна головний тренер Барселони Гансі Флік чітко розуміє, на кого може розраховувати до завершення сезону-2025/26.\nВраховуючи фінансове становище клубу, навряд чи хтось очікував, що зимове трансферне вікно стане для каталонців проривним. \"Блаугранас\" і далі перевитрачають на зарплатах, а єдиним підсиленням головної команди, ще й тільки на тлі травми Андреаса Крістенсена, став Жоау Канселу.\nПопри це, у клубі все ж відбулися кілька помітних кадрових змін: були продажі, а також підписання молодих гравців для резервної команди.\nУ Барселоні мають підстави бути помірно задоволеними підсумками трансферного вікна — навіть якщо воно не привезло до значного стрибка вперед.\nОфіційним беттінг-партнером Ла Ліги в Україні є букмекерська компанія betking.\nГоловними позитивами стали підписання Жоау Канселу для розширення варіантів у захисті (хоча португалець поки що виглядає дещо неготовим фізично) і відхід Марка-Андре тер Штегена, який перебрався до Жирони на правах оренди.\nВтім, ситуація з німецьким воротарем склалася невдало: у другому ж матчі за нову команду він зазнав м'язової травми й може пропустити понад два місяці. Повернення до Барселони не передбачається, адже в угоді немає пункту про дострокове розірвання оренди.\nУ той же час серйозним ударом для клубу стала втрата Дро Фернандеса. Один із найперспективніших вихованців академії перейшов до ПСЖ за 8 млн євро. Особливо болісно це сприйняв Флік, який високо оцінював потенціал 18-річного гравця. Саме німецький спеціаліст дав йому шанс у передсезонному турне, але в офіційних матчах Фернандес отримав усього 148 хвилин.\nНа головну команду Барселона не витратила жодного євро. Єдиним новачком став Канселу. Водночас клуб отримав 8 млн євро від продажу Фернандеса, який сам попросив про перехід, бажаючи чіткішого шляху до основного складу.\nОренда тер Штегена майже не розвантажила зарплатну відомість, тому що \"блаугранас\" продовжують покривати більшу частину його зарплати.\n\n31-річний Канселу приєднався на правах оренди з Аль-Хіляля до кінця сезону. Барселона сплачує приблизно 4,5 млн євро його зарплати — саме стільки звільнилося через травму Крістенсена. Клуб знову скористався нюансами правил Ла Ліги щодо довгострокових травм.\n\nЧерез фінансові обмеження каталонці не могли дозволити собі більше підписань для основи, однак активно попрацювали з резервною командою, що виступає в четвертому за статусом дивізіоні країни. Так, до неї приєдналися: 18-річний нідерландський захисник Жувенслі Онстейн із Генка (безкоштовно), 18-річний єгипетський нападник Хамза Абделькарім з Аль-Ахлі Каїр(оренда) і 19-річний уругвайський захисник Патрісіо Пасіфіко з Дефенсор Спортінг (оренда з правом викупу).\nНа початку трансферного вікна Флік хотів посилити клуб центральним захисником. Барселона дослідила це питання, з'ясувавши, що відповідного кандидата на вигідних для неї умовах на трансферному ринку немає. Натомість \"блаугранас\" зосередилися на переході Канселу. Звісно ж, трансфер Жоау не вирішує цієї проблеми, але бодай пропонує каталонцям тимчасове її рішення.\nБарселоні явно потрібен ще один топовий центрбек. У Фліка не вистачає варіантів, тому що Крістенсен травмований, а Ерік Гарсія часто потрібен на інших позиціях. Жоден із гравців, яких клуб міг розглянути для заповнення цієї прогалини, взимку не був доступний, принаймні не за таку ціну, яку він міг би собі дозволити.\nБарселоні все ще знадобиться частка вдачі, особливо в Лізі чемпіонів, але клуб може мріяти про здобуття всіх чотирьох трофеїв, за які бореться в ході поточної кампанії. У січні вигравши Суперкубок Іспанії, \"блаугранас\" одним заліковим балом переважають Реал Мадрид у чемпіонаті, а в Кубку країни готуються до дуелей з Атлетіко Мадрид.\n\"Ми мріємо повторити успіх минулого сезону, дещо до нього додавши\", — сказав президент Барселони Жоан Лапорта в грудні. Це \"дещо\" стосується Ліги чемпіонів, єдиного турніру, який клуб не виграв у минулому сезоні. Зараз \"блаугранас\" можуть бути поза переліком головних фаворитів, але якщо вони продовжуватимуть набирати обертів, як зараз, то немає підстав думати, що досягнути бажаного вони не зможуть.\nФлік задоволений роботою, яку виконав клуб. Підписання центрального захисника було бажаним, але спеціаліст розумів, що Канселу — єдиний гравець, якого Барселона могла додати до складу. Гансі був дуже розчарований відходом Дро, але знову ж таки розумів, що це більше пов'язано з рішенням таланта, ніж з якоюсь провиною \"блаугранас\".\n\nКонтракт із Робертом Левандовські завершується. Барселона поки що не планує пропонувати йому оновлення угоди. Відповідно, головним пріоритетом клубу влітку буде запрошення нової 9-ки. \"Блаугранас\" також матимуть нагоду придбати Маркуса Рашфорда за 30 млн євро. Барселона хоче його залишити, але поки що незрозуміло, чи скористається вона цієї опцією, чи шукатиме інші способи здійснити трансфер англійця. У будь-якому разі, це не вплине на пошук нового центрфорварда.\n\nНовий центрбек також потрібен. Цього сезону клубу бракувало перевіреного й надійного партнерства в обороні, частково через травми. Відхід Іньїго Мартінеса минулого літа не було належним чином компенсовано, незважаючи на позиційну трансформацію Жерара Мартіна, тож тренерський штаб був би радий підсиленню.\nЦе питання досі відкрите. Джерела в Барселоні впевнені, що клуб зможе повністю дотриматися правил Ла Ліги щодо витрат. Це дасть більше свободи дій у літнє трансферне вікно, але подібні повідомлення вже неодноразово озвучувалися й раніше. \nВизначальним фактором знову буде зарплатний ліміт. Мета полягає в тому, щоб досягнути золотої цілі, відомої як \"правило 1:1\", що дозволить реінвестувати отримані кошти в зарплати й реєстрацію новачків. Нові джерела доходу, переважно від комерційних угод і/або продажу гравців, допоможуть у цьому.\nЛа Ліга зазвичай оновлює обмеження зарплат для клубів невдовзі після закриття трансферного вікна, тому більше про ситуацію Барселони ми маємо дізнатися вже найближчим часом.\nНайсильніша потенційна 11-ка Барселони після трансферного вікна: Ж. Гарсія — Кунде, Кубарсі, Е. Гарсія, Бальде — де Йонг, Ольмо, Педрі — Ямал, Торрес, Рафінья.\nThe Athletic\nДовідка про компанію\nbetking — ліцензований букмекер, що входить до King Group та здійснює діяльність відповідно до законодавства України. betking пропонує широкий спектр послуг у сфері спортивного беттингу та онлайн-розваг, зосереджуючись на інноваційності, прозорості та принципах відповідальної гри.\nbetking активно сприяє розвитку спорту в Україні: підтримує професійні команди, реалізує партнерські проєкти та впроваджує ініціативи, орієнтовані на вболівальників і спортивну спільноту.\nТОВ \"Слотс Ю.Ей\": Ліцензія на провадження діяльності з організації та проведення азартних ігор казино у мережі Інтернет від 26.04.2021 (Рішення КРАІЛ №150 від 12.04.2021), Ліцензія на провадження діяльності з організації та проведення букмекерської діяльності у мережі Інтернет від 05.12.2024 (Рішення КРАІЛ №559 від 21.11.2024).\nУЧАСТЬ В АЗАРТНИХ ІГРАХ МОЖЕ ВИКЛИКАТИ ІГРОВУ ЗАЛЕЖНІСТЬ. ДОТРИМУЙТЕСЯ ПРАВИЛ (ПРИНЦИПІВ) ВІДПОВІДАЛЬНОЇ ГРИ"
    },
    {
        "title": "Атлетік Більбао — Реал Сосьєдад. Анонс і прогноз першого матчу 1/2 фіналу Кубка Іспанії 11.02.2026",
        "image": "https://images.football.ua/i/news/630x373/573/573261.jpg",
        "text": "Баскське протистояння знову опиняється в центрі уваги іспанського футболу. Цього разу Атлетік Більбао та Реал Сосьєдад зійдуться в першому матчі півфіналу Кубка Іспанії, де на кону стоїть омріяна путівка до фіналу. \nАтлетік Більбао — Реал Сосьєдад\nСереда, 11 лютого, 22:00, стадіон Естадіо Сан-Мамес, Більбао\r\nПерший матч 1/2 фіналу Кубка Іспанії\r\nПряма трансляція на медіасервісі MEGOGO. \n\nАтлетік підходить до цієї зустрічі в піднесеному настрої після перемоги над Леванте (4:2) у чемпіонаті. Проте шлях \"левів\" у нинішньому розіграші Кубка був тернистим: драматична перемога над Валенсією у чвертьфіналі (2:1) була вирвана лише на шостій доданій хвилині завдяки голу Іньякі Вільямса. До цього підопічним Ернесто Вальверде довелося пройти через додатковий час із Леонесою та мінімально здолати Оуренсе. Попри певні труднощі в Ла Лізі, де Більбао посідає 10-те місце, Кубок залишається для клубу пріоритетом. \"Леви\" є другими за кількістю перемог у цьому турнірі (24 титули) і захищають статус чинного володаря трофея. Проте оборона команди викликає занепокоєння: Атлетік не може втримати свої ворота \"сухими\" вже протягом 11 матчів поспіль.\nРеал Сосьєдад, своєю чергою, демонструє вражаючу стабільність, не програючи вже 10 поєдинків в усіх турнірах. Під керівництвом Пеллегріно Матараццо \"біло-блакитні\" набрали чудову форму, вигравши чотири з п’яти останніх матчів. У Кубку шлях Сан-Себастьяна також був непростим — перемога над Алавесом (3:2) та серія пенальті в поєдинку з Осасуною. На відміну від суперника, Сосьєдад вигравав цей трофей лише двічі в історії, тож мотивація знову зіграти у фіналі є надвисокою. Остання зустріч цих команд у чемпіонаті завершилася нічиєю 1:1, де Більбао врятувався лише на 88-й хвилині, що лише підкреслює безкомпромісність цього дербі.\nКадрова ситуація в обох таборах є складною. Атлетік не зможе розраховувати на травмованих Беренгера та Вівіана, а Юрі Берчіче та Паредес також поза грою. У Реал Сосьєдад серйозною втратою став Лука Сучич, а також відсутність Такефуси Кубо та арсена захаряна через травми. \nАтлетік Більбао: Сімон — Горосабель, Паредес, Лапорт, Лекуе — Руїс де Галаррета, Гаурегізар — Серрано, Гурусета, І. Вільямс, Н. Вільямс.\nРеал Сосьєдад: Реміро — Гомес, Чалета-Цар, Субельдія, Одріосола — Туррієнтес, Солер, Горрочатегі, Марін — Оярсабаль, Гедеш.\nНе зіграють: Беренгер, Вівіан, Егілус, Берчіче, Прадос, Саннаді (Атлетік Більбао) — Сучич, Марреро, Захарян, Барренечеа, Кубо (Реал Сосьєдад)."
    },
    {
        "title": "Лапорта оголосив про відставку з посади президента Барселони",
        "image": "https://images.football.ua/i/news/630x373/573/573160.jpg",
        "text": "Каталонська Барселона офіційно розпочала виборчу кампанію нового президента клубу 9 лютого.\nБезпосередньо голосування членів клубу відбуватиметься 15 березня 2026 року, тоді як до цього триватиме виборчий процес, який розпочався з відставки чинного президента \"блаугранас\" Жоана Лапорти та членів правління.\nПри цьому третина нинішніх членів, шість осіб, залишились управляти справами клубу до завершення дії мандату, щоб уникнути створення тимчасової керівної комісії.\nОбов’язки президента Барселони до 30 червня виконуватиме перший віцепрезидент Рафа Юсте.\nОкрім самого Лапорти, серед потенційних претендентів на посаду називають Віктора Фонта, Марка Сірію та Жоана Кампрубі.\nДля того, щоб стати офіційним кандидатом на посаду президента Барси, претенденти повинні зібрати щонайменше 2321 підпис членів клубу."
    },
    {
        "title": "Реал впевнено обіграв Валенсію на Местальї",
        "image": "https://images.football.ua/i/news/630x373/573/573154.jpg",
        "text": "Мадридський Реал здобув виїзну перемогу над Валенсією в матчі 23-го туру іспанської Ла Ліги. Поєдинок на стадіоні Месталья завершився з рахунком 2:0 на користь гостей.\nПерший гол у матчі забив захисник Реала Альваро Каррерас на 65-й хвилині. Крапку в зустрічі поставив нападник Кіліан Мбаппе, який відзначився у компенсований час — на 90+1-й хвилині.\nПісля 23 турів Реал набрав 57 очок і посідає друге місце в турнірній таблиці чемпіонату Іспанії. Валенсія має 23 очки та перебуває на 17-й позиції, продовжуючи боротьбу за збереження прописки в еліті.\nУ наступному турі Реал прийматиме Реал Сосьєдад 14 лютого, тоді як Валенсія 15 лютого зіграє на виїзді проти Леванте.\nВаленсія — Реал 0:2\nГоли: Каррерас, 65, Мбаппе, 90+1\nВаленсія: Димитрієвскі – Нуньєс (Коррея, 72), Копете, Джемерт, Гайя – Угрінич (Герра, 81), Пепелу (Родрігес 72), Ріоха (Рамазані, 81), Данжума, Бельтран (Садік, 81) — Дуро\nРеал: Куртуа — Хіменес (Трент, 76), Асенсіо, Хейсен, Каррерас — Чуамені, Камавінга, Гюлер (Мастантуоно 82), Вальверде (Сестеро, 90+2) — Мбаппе, Гонсало (Браїм, 76)\nПопередження: Копете, 88 - Каррерас, 69"
    },
    {
        "title": "Чикаго Файр зробив пропозицію для Левандовські",
        "image": "https://images.football.ua/i/news/630x373/573/573115.jpg",
        "text": "Нападник Барселони Роберт Левандовські може продовжити свою кар'єру в американській лізі МЛС. Про це повідомляє інсайдер Ніколо Скіра.\nЗа інформацією джерела, у послугах 37-річного поляка зацікавлений Чикаго Файр, який вже запропонував футболісту \"блаугранас\" контракт на два роки з дуже високою зарплатою.\nЗазначається, що Роберт поки не ухвалив рішення про своє майбутнє, а крім Чикаго, у ньому зацікавлені кілька клубів у Європі та Саудівській Аравії.\nПри цьому контракт поляка розрахований до літа 2026 року, що означає, що він може вести перемовини з іншими клубами.\nЦього сезону Левандовскі провів 28 матчів, у яких забив 13 голів та віддав три результативні передачі.\nРаніше повідомлялося, що Барселона готує нову угоду для Левандовські зі скороченням зарплати."
    },
    {
        "title": "Валенсія — Реал Мадрид. Анонс і прогноз на матч Ла Ліги 08.02.2026",
        "image": "https://images.football.ua/i/news/630x373/572/572994.jpg",
        "text": "Мадридський Реал вирушає до Валенсії, де на стадіоні Месталья спробує продовжити свою переможну серію в чемпіонаті.\nВаленсія — Реал Мадрид\nНеділя, 8 лютого, 22:00, стадіон Месталья, Валенсія\r\nПряма трансляція на медіасервісі MEGOGO. \n\nВаленсія переживає непростий період, балансуючи лише в одному пункті від зони вильоту. Команда Карлоса Корберана демонструє нестабільні результати: після перемог над Хетафе та Еспаньйолом послідувала поразка від Бетіса в Ла Лізі, а посеред тижня \"кажани\" вилетіли з Кубка Іспанії, поступившись Атлетіку (1:2). Втім, ситуація в таблиці настільки щільна, що одна перемога може підняти левантійців одразу на кілька позицій вгору. Вдома Валенсія традиційно є міцним горішком, набравши 17 очок у 11 матчах, а враховуючи принциповість протистояння з мадридцями, господарі віддадуть усі сили, щоб зупинити фаворита. Головна надія в атаці покладається на вихованця \"вершкових\" Уго Дуро, який вже забив сім м'ячів у цьому сезоні.\nРеал Мадрид набрав вражаючий хід у чемпіонаті (!), здобувши шість перемог поспіль. Оскільки мадридці вже вилетіли з Кубка, вони мали цілий тиждень на підготовку до цього виїзду. Проте кадрові новини не на жарт турбують тренерський штаб. Команді доведеться грати без свого лідера Вінісіуса Жуніора, який відбуває дискваліфікацію, та Джуда Беллінгема, що вибув через травму підколінного сухожилля. Це змусить Арбелоа до суттєвих експериментів у лінії нападу та півзахисту.\nПозитивним моментом для гостей є повернення до лав захисників: Александер-Арнольд, Рюдігер та Менді готові допомогти команді, що дозволить Федеріко Вальверде повернутися у звичну зону півзахисту. Очікується, що шанс у старті отримають Браїм Діас та юний талант Франко Мастантуоно, які мають допомагати Кіліану Мбаппе попереду. Валенсія ж виставить максимально бойовий склад із досвідченим Хосе Гая на лівому фланзі оборони.\nІсторично Месталья є негостинною для Реала — мадридці виграли тут лише один раз за останні три візити, тож недільний вечір обіцяє бути надзвичайно напруженим для обох колективів.\nЗа версією betking на перемогу Реал Мадрид можна поставити з коефіцієнтом 1.48, тоді як потенційний успіх Валенсія оцінюється показником 5.75. Імовірність нічийного результату представлена ​​коефіцієнтом 4.75.\nВаленсія: Дімітрієвскі — Фульк'є, Джемерт, Копете, Гая — Ріоха, Угрініч, Пепелу, Данжума — Бельтран, Дуро.\nРеал Мадрид: Куртуа — Александер-Арнольд, Асенсіо, Гюйсен, Каррерас — Вальверде, Чуамені, Камавінга — Мастантуоно, Мбаппе, Браїм.\nНе зіграють: Ріверо, Діакабі (Валенсія) — Вінісіус Жуніор, Беллінгем, Мілітао (Реал Мадрид).\nПід питанням: Коррейя (Валенсія) — Родріго (Реал Мадрид).\n\n\nДовідка про компанію\nbetking — ліцензований букмекер, що входить до King Group та здійснює діяльність відповідно до законодавства України. betking пропонує широкий спектр послуг у сфері спортивного беттингу та онлайн-розваг, зосереджуючись на інноваційності, прозорості та принципах відповідальної гри.\nbetking активно сприяє розвитку спорту в Україні: підтримує професійні команди, реалізує партнерські проєкти та впроваджує ініціативи, орієнтовані на вболівальників і спортивну спільноту.\nТОВ \"Слотс Ю.Ей\": Ліцензія на провадження діяльності з організації та проведення азартних ігор казино у мережі Інтернет від 26.04.2021 (Рішення КРАІЛ №150 від 12.04.2021), Ліцензія на провадження діяльності з організації та проведення букмекерської діяльності у мережі Інтернет від 05.12.2024 (Рішення КРАІЛ №559 від 21.11.2024).\nУЧАСТЬ В АЗАРТНИХ ІГРАХ МОЖЕ ВИКЛИКАТИ ІГРОВУ ЗАЛЕЖНІСТЬ. ДОТРИМУЙТЕСЯ ПРАВИЛ (ПРИНЦИПІВ) ВІДПОВІДАЛЬНОЇ ГРИ"
    },
    {
        "title": "Атлетіко Мадрид — Реал Бетіс. Анонс і прогноз на матч Ла Ліги 08.02.2026",
        "image": "https://images.football.ua/i/news/630x373/573/573085.jpg",
        "text": "Мадридський Атлетіко прийматиме на власному полі севільський Реал Бетіс, намагаючись підтвердити свій статус фаворита після нещодавнього розгрому суперника в кубковому протистоянні.\nАтлетіко — Реал Бетіс\nНеділя, 8 лютого, 19:30, стадіон Metropolitano Stadium, Мадрид\r\nПряма трансляція на медіасервісі MEGOGO. \n\nАтлетіко впевнено посідає третю сходинку в Ла Лізі, хоча відставання від дуету лідерів вже стало двозначним. Для команди Дієго Сімеоне мінімальним завданням на сезон залишається фініш у зоні Ліги чемпіонів, і поки \"матрацники\" з цим успішно справляються. Попри нульову нічию з Леванте в минулому турі, \"індіанці\" перебувають у чудовому настрої після того, як каменя на камені не залишили від Бетіса в Кубку Іспанії (5:0). Головним козирем мадридців є їхня домашня форма — Атлетіко має найкращий показник у лізі за іграми на власному полі, набравши 31 очко в 11 матчах. Окрему увагу приверне потенційний дебют зіркового новачка Адемоли Лукмана, який вже встиг відзначитися результативними діями проти севільців у кубку.\nРеал Бетіс проводить солідний сезон під керівництвом Мануеля Пеллегріні, посідаючи п'яте місце в турнірній таблиці. Проте нещодавня кубкова поразка від Атлетіко з рахунком 0:5 стала справжнім шоком для вболівальників \"вердібланкос\", тож тепер команда палко прагне реваншу в чемпіонаті. В Ла Лізі справи у севільців ідуть краще: минулого тижня вони здолали Валенсію (2:1). Цікаво, що Бетіс став справжнім майстром нічиїх на виїзді — сім із одинадцяти гостьових поєдинків завершилися мировою. Враховуючи щільну боротьбу за єврокубки, де конкуренти дихають у спину, підопічним Пеллегріні вкрай важливо зачепитися за очки в Мадриді, попри серйозні кадрові втрати в середній лінії.\nКадрова ситуація змушує обох тренерів замислитися. Атлетіко доведеться грати без Пабло Барріоса, а участь Серлота та Кардосо вирішиться безпосередньо перед грою. Особливий тиск відчуває Хуліан Альварес, чия безгольова серія в чемпіонаті затягнулася вже на три місяці. У Реал Бетіса ситуація ще складніша: травмовані ключові креативщики — Іско та Ло Чельсо. Очікується, що господарів чекає в'язка гра, де севільці намагатимуться максимально закритися, пам'ятаючи про кубковий урок. Втім, натхненний підтримкою Метрополітано Атлетіко та інтеграція Лукмана в атаку можуть стати тими факторами, які знову схилять шальки терезів на користь столичної команди.\nЗа версією betking на перемогу Атлетіко Мадрид можна поставити з коефіцієнтом 1.48, тоді як потенційний успіх Реал Бетіс оцінюється показником 6.33. Імовірність нічийного результату представлена ​​коефіцієнтом 4.50.\nАтлетіко: Облак — Пубіль, Ганцко, Хіменес, Руджері — Коке, Льоренте — Сімеоне, Баена, Лукман — Альварес.\nРеал Бетіс: Вальєс — Ортіс, Бартра, Натан, Родрігес — Альтіміра, Рока — Антоні, Форнальс, Еззалзулі — Авіла.\nНе зіграють: Барріос (Атлетіко) — Амрабат, Ло Чельсо, Іско (Реал Бетіс).\nПід питанням: Кардосо, Серлот (Атлетіко) — Бельєрін, Кучо Ернандес (Реал Бетіс).\n\n\nДовідка про компанію\nbetking — ліцензований букмекер, що входить до King Group та здійснює діяльність відповідно до законодавства України. betking пропонує широкий спектр послуг у сфері спортивного беттингу та онлайн-розваг, зосереджуючись на інноваційності, прозорості та принципах відповідальної гри.\nbetking активно сприяє розвитку спорту в Україні: підтримує професійні команди, реалізує партнерські проєкти та впроваджує ініціативи, орієнтовані на вболівальників і спортивну спільноту.\nТОВ \"Слотс Ю.Ей\": Ліцензія на провадження діяльності з організації та проведення азартних ігор казино у мережі Інтернет від 26.04.2021 (Рішення КРАІЛ №150 від 12.04.2021), Ліцензія на провадження діяльності з організації та проведення букмекерської діяльності у мережі Інтернет від 05.12.2024 (Рішення КРАІЛ №559 від 21.11.2024).\nУЧАСТЬ В АЗАРТНИХ ІГРАХ МОЖЕ ВИКЛИКАТИ ІГРОВУ ЗАЛЕЖНІСТЬ. ДОТРИМУЙТЕСЯ ПРАВИЛ (ПРИНЦИПІВ) ВІДПОВІДАЛЬНОЇ ГРИ"
    },
    {
        "title": "Атлетіко Мадрид — Барселона. Анонс першого матчу 1/2 фіналу Кубка Іспанії 12.02.2026",
        "image": "https://images.football.ua/i/news/630x373/573/573353.jpg",
        "text": "У столиці Іспанії відбудеться перша частина півфінального протистояння Кубка Іспанії, в якому Атлетіко Мадрид прийматиме Барселону. Це повторення цієї ж стадії минулорічного турніру, тож \"матрацники\" прагнутимуть взяти реванш за драматичну поразку. \nАтлетіко Мадрид — Барселона\nЧетвер, 12 лютого, 22:00, стадіон Metropolitano Stadium, Мадрид\r\nПерший матч 1/2 фіналу Кубка Іспанії\r\nПряма трансляція на медіасервісі MEGOGO.\n\nАтлетіко довів свою серйозність намірів у цьому турнірі, розгромивши Реал Бетіс (5:0) у чвертьфіналі. Проте загальна форма команди Дієго Сімеоне залишається нестабільною: після кубкового тріумфу послідувала мінімальна поразка від того ж Бетіса в чемпіонаті. У Ла Лізі шанси \"індіанців\" на титул примарні, адже відставання від лідера становить вже 13 очок, тому Кубок Короля є головною надією клубу на здобуття трофея цього сезону. \"Матрацникам\" вкрай важливо використати перевагу домашнього поля та шалену підтримку фанатів, щоб створити заділ перед матчем-відповіддю.\nБарселона, своєю чергою, підходить до матчу в ролі \"машини для перемог\". Команда Гансі Фліка виграла шість останніх поєдинків в усіх турнірах, незмінно забиваючи щонайменше два м'ячі. \"Синьо-гранатові\" впевнено лідирують у Ла Лізі, здолавши в минулому турі Мальорку (3:0), і прагнуть оформити \"золотий дубль\". Психологічна перевага також на боці каталонців, які виграли три останні очні зустрічі проти Атлетіко. Попри серйозні кадрові втрати, глибина складу дозволяє Фліку підтримувати високий темп гри.\nКадрова ситуація — головний біль для обох тренерів. У Атлетіко під питанням участь Пубіля та Гонсалеса, а Кардосо та Барріос точно не зіграють через травми. У Барселони список травмованих ще довший: не допоможуть команді Крістенсен, Гаві, Педрі та Рафінья, а участь де Йонга залишається під питанням. Проте навіть у такому складі Барселона виглядає фаворитом. \nОрієнтовні склади\nАтлетіко Мадрид: Облак — Льоренте, Пубіль, Ганцко, Руджері — Сімеоне, Мендоса, Коке, Баена — Грізманн, Лукман.\nБарселона: Ж. Гарсія — Мартін, Е. Гарсія, Араухо, Канселу — Берналь, Ольмо, Фермін — Рашфорд, Торрес, Ямаль.\nНе зіграють: Кардосо, Барріос (Атлетіко Мадрид) — Крістенсен, Гаві, Педрі, Рафінья (Барселона). \nПід питанням: Пубіль, Гонсалес (Атлетіко Мадрид) — де Йонг (Барселона)."
    },
    {
        "title": "Комо виграв серію пенальті проти Наполі та вийшов до півфіналу Кубка Італії",
        "image": "https://images.football.ua/i/news/630x373/573/573282.jpg",
        "text": "Наполі не зумів пробитися до півфіналу Кубка Італії, поступившись Комо у серії післяматчевих пенальті. Основний час чвертьфінального поєдинку завершився з рахунком 1:1, а в лотереї одинадцятиметрових точнішими були гості — 7:6.\nКомо відкрив рахунок на 39-й хвилині: Батуріна реалізував пенальті, пробивши у нижній кут, попри те що Мілінкович-Савич вгадав напрям удару. До перерви команда Сеска Фабрегаса виглядала впевнено та контролювала хід зустрічі, не дозволяючи Наполі створити багато моментів.\nОдразу після перерви неаполітанці відігралися. Вже на 46-й хвилині Вергара скористався помилкою оборони суперника, вийшов сам на сам із голкіпером і холоднокровно переграв Бюте. Надалі Наполі володів ініціативою, але так і не зумів дотиснути опонента в основний час.\nЗа регламентом турніру додатковий час не передбачався, тож доля путівки до півфіналу вирішувалася у серії пенальті, де вирішальними стали промахи Лукаку і Лоботки. Комо ж реалізував свій вирішальний удар і оформив історичний вихід до півфіналу Кубка Італії, де зіграє проти Інтера."
    },
    {
        "title": "Ювентус на останніх секундах урятувався від поразки Лаціо",
        "image": "https://images.football.ua/i/news/630x373/573/573152.jpg",
        "text": "Італійському футболу наприкінці недільної ігрової сесії теж було, чим потішити інтерес уболівальників по всьому світу. Центральним протистоянням у контексті двадцять четвертого туру в країні вважався матч поміж туринським Ювентусом та римським Лаціо, які насправді в поточному сезоні вирішують геть різні завдання. \"Орли\" страждають від наслідків роботи на трансферному ринку, а \"зебри\" змінюють тренерів, але вище завдання зачепитись за місце в Лізі чемпіонів УЄФА голову все одно не піднімають.\nОднак зміни за каденції Лучано Спаллетті в плані атакувальної гри команди все одно тішать уболівальників та керівництво клубу, але лише до того моменту, коли й реалізація відповідає очікуванням. А не як сталось цього разу в контексті грі на Альянц Стедіум, де в першому таймі господарі не залишали сподівань суперникам на результат, але змарнували достатньо гольових моментів, після чого пропустили незадовго до перерви.\nЮве починав матч із пострілів Камб’язо та Бремера, які змушували працювати Проведеля, а продовжував голом посеред першого тайму від Комейнерса, результативний удар якого з відскоку в зоні перед штрафним у лівий нижній кут скасували через офсайд у Тюрама, який розташувався поміж м’ячем і воротарем, що в подальшому підтвердили на VAR.\nІ надалі команда Спаллетті продовжувала тиснути на суперників, створювала ще більше момент для тих-таки Копмейнерса та Бремера, до яких долучився ще й Девід із своїм ударом головою над воротами з близької відстані. Проте все це обернулось на програну боротьбу Локателлі проти Мальдіні в центрі поля в компенсований час та миттєву контратаку, яку Педро завершив ударом із рикошетом від Бремера з лівого флангу штрафного в ближній кут.\nАналогії з матчем у Кубку проти Аталанти посеред тижня (0:3) почали з’являтись самі по собі. А коли Ювентус пропустив ще й із першої контратаки суперників на початку другого тайму, то на трибунах ледь не здійнялась суцільна зневіра. Ісаксена запустив за спину Камб’язо передачею з власної половини Катальді, і партнер реалізував свій момент. А туринці після цього все продовжували атакувати.\nДобре, для команди Спаллетті, що бодай один гол вона відіграла відносно швидко, коли наприкінці повної години ігрового часу Проведель спочатку парирував удар Жегрови з правого флангу штрафного, але партнери дали подати Камб’язо, тож Маккенні перед воротами вже ніхто не встигав накривати. Другим поверхом після цього туринці користувались дуже активно, але тривалий час їхні удари продовжували йти повз ціль.\nАж допоки Спаллетті не заручився допомогою Бога, і не того, про якого можна було б подумати, а Жеремі. Хоча, можливо, і іншого теж. Фланговий гравець вийшов на поле з єдиною метою на заміну — вантажити м’яч до чужого штрафного. І на 90+6 хвилині це спрацювало в контексті навісу на Калулу з лівого краю атаки. А за мить ледь не спрацювало схожим чином з Опенда. І хоча Юве, можливо, на порятунок у цій грі та перемогу й награв, але останнє вже було б суто дивом заключних секунд.\nУ наступному турі туринський Ювентус гостюватиме в міланського Інтера, тоді як римський Лаціо прийматиме Болонью.\n\r\nЮвентус — Лаціо 2:2\nГоли: Педро, 45+2, Ісаксен, 47 — Маккенні, 59, Калулу, 90+6\nЮвентус: Ді Грегоріо — Калулу, Бремер, Копмейнерс (Келлі, 77) — Камб’язо (Бога, 76), К. Тюрам, Локателлі (Опенда, 82), Кабаль (Жегрова, 46) — Маккенні (Міретті, 84), Їлдиз — Девід."
    },
    {
        "title": "Ювентус — Лаціо. Анонс і прогноз на матч Серії А 08.02.2026",
        "image": "https://images.football.ua/i/news/630x373/573/573071.jpg",
        "text": "У рамках 24-го туру італійської Серії А-2025/26 у Турині місцевий Ювентус прийматиме Лаціо.\n[*] — положення в турнірній таблиці\nНЕДІЛЯ, 8 ЛЮТОГО, 21:45. АЛЬЯНЦ СТЕДІУМ, ТУРИН. ГОЛОВНИЙ АРБІТР — МАРКО ГВІДА. ПРЯМА ТРАНСЛЯЦІЯ НА MEGOGO\nЮвентус після розгромної поразки в Бергамо від Аталанти (0:3) вдруге поспіль залишився поза 1/2 фіналу Кубка Італії. Реабілітуватися перед своїми вболівальниками туринці сподіваються в сьогоднішньому поєдинку з Лаціо в чемпіонаті, не знаючи смаку невдач на Альянц Стедіум із березня 2025 року. У поточній кампанії Серії А \"б'янконері\" пропустили всього вісім голів удома.\n\nЛаціо ж до недільної дуелі підходить на тлі драматичної домашньої звитяги над Дженоа (3:2). Реалізований на 90+10 хвилині пенальті приніс римлянам важливі для підтримки єврокубкових надій очки. \"Б'янкочелесті\" не надто близькі до оптимальних кондицій, маючи тільки три перемоги в останніх десяти матчах Серії А при двох із двох можливих \"сухих\" поразок клубам, що перебувають у турнірній таблиці вище.\nЛаціо не перемагав Ювентус на Альянц Стедіум із жовтня 2017 року й столичний клуб сподіватиметься перервати безвиграшну серію з дев'яти протистоянь, вісім з яких завершилися на користь господарів поля. Навряд чи додає гостям упевненості не надто вдала історія дуелей між командами Лучано Спаллетті й Мауріціо Саррі. Колишні підопічні першого мають п'ять перемог і дві поразки при двох нічиїх.\n\nВарто додати, що жоден клуб не забив у своїх виїзних матчах Серії А-2025/26 менше, ніж римляни. За версією букмекерів, туринський клуб є явним фаворитом сьогоднішнього протистояння. Так, на перемогу Ювентуса можна поставити з коефіцієнтом 1.47, тоді як потенційний успіх Лаціо оцінюється показником 7.91. Імовірність нічийного результату представлена ​​коефіцієнтом 4.48.\nЮвентус: Ді Грегоріо — Калулу, Бремер, Копмейнерс — Маккенні, Локателлі, Тюрам, Камб'язо — Міретті, Їлдиз — Девід\nЛаціо: Проведель — Марушич, Хіла, Романьйолі, Тавареш — Тейлор, Катальді, Башич — Ісаксен, Мальдіні, Педро"
    },
    {
        "title": "Офіційно: Їлдиз продовжив контракт з Ювентусом ",
        "image": "https://images.football.ua/i/news/630x373/573/573058.jpg",
        "text": "Туринський Ювентус продовжив контракт з турецьким лідером команди Кенаном Їлдизом. Про це повідомляє офіційний сайт «зебр».\nЗазначається, що нова трудова угода 20-річного вінгера буде розрахована до 30-го червня 2030-го року з зарплатнею у шість мільйонів євро на рік.\nТурок приєднався до туринців влітку 2022-го року перейшовши з мюнхенської Баварії після завершення контракту.\nЦього сезону Кенан Їлдиз відіграв за Ювентус 31 матч, забив девʼять голів та віддав вісім результативних передач."
    },
    {
        "title": "Ювентус домовився з Їлдизом про новий довгостроковий контракт — Романо",
        "image": "https://images.football.ua/i/news/630x373/573/573039.jpg",
        "text": "Ювентус досяг усної домовленості з Кенаном Їлдизом та його представниками щодо підписання нового довгострокового контракту. Про це повідомляє інсайдер Фабріціо Романо.\nЗа інформацією джерела, нова угода з 20-річним турком буде розрахована на чотири роки. Їлдиз погодився підписати контракт із суттєвим підвищенням заробітної плати, що зробить його одним із найбільш високооплачуваних футболістів у складі Ювентуса.\nНинішній контракт Кенана зі \"старою синьйорою\" діє до літа 2029 року, однак клуб вирішив заздалегідь зафіксувати майбутнє одного зі своїх ключових молодих талантів. У Турині розглядають Їлдиза як важливу фігуру довгострокового проєкту.\nУ поточному сезоні Кенан Їлдиз провів 31 матч у всіх турнірах, у яких забив 9 голів і віддав 8 результативних передач, провівши на полі 2472 хвилини."
    },
    {
        "title": "Наполі запропонує новий контракт Мактомінею",
        "image": "https://images.football.ua/i/news/630x373/572/572978.jpg",
        "text": "Керівництво Наполі має намір запропонувати нову угоду центральному півзахиснику Скотту Мактомінею. Про це повідомляє видання La Gazzetta dello Sport. \nЧому керівництво Ліверпуля не планує звільняти Арне Слота\nЗа даними джерела, збереження шотландця у складі є пріоритетним завданням для \"партенопейців\". Клуб готує контракт, розрахований до літа 2030 року, який передбачає суттєве збільшення заробітної плати футболіста.\nЗазначається, що сам гравець задоволений своїм перебуванням у Неаполі та готовий обговорювати умови з боссами клубу.\nСкотт Мактоміней виступає за Наполі з літа 2024 року. У поточному сезоні 29-річний півзахисник демонструє високу результативність: у 33 матчах в усіх турнірах він відзначився дев'ятьма забитими м'ячами та чотирма асистами."
    },
    {
        "title": "Аталанта розгромом вибила Ювентус із Кубка Італії",
        "image": "https://images.football.ua/i/news/630x373/572/572955.jpg",
        "text": "Італія також намагається слідкувати за трендами інших європейських країн цього тижня та проводила матчі чвертьфінального раунду національного Кубка. Одну з найбільш цікавих пар при цьому складали дві команди з північних регіонів країни, бергамаська Аталанта та туринський Ювентус, поміж якими постійно останнім часом відбувають запеклі двобої, а коли справа доходить до матчів на виліт — та й поготів.\nРаффаеле Палладіно та Лучано Спаллетті при цьому на цю гру особливо не грались у ротацію, тож можна було вважати, що обидві команди прагнуть продовжити свою участь у цьому турнірі. А з тим, як \"зебри\" побігли вже на перших секундах створювати гольовий момент для Тюрама біля чужих воріт, узагалі могло б здатись, що гості планують захопити суперників зненацька. Однак француз у вирішальний момент у центрі штрафного схибив ударом зльоту.\nЮвентус після цього намагався не давати розгорнутись атаці Аталанти, проте з часом дедалі частіше опинявся біля власних воріт в очікуванні на флангові передачі господарів. І в підсумку, окрім двох ударів Консейсана посеред першого тайму, один з яких відправив м’яч у поперечину, пригадати туринців біля чужих воріт було складно. Натомість вони пропустили з пенальті, який на рівному місці привіз Бремер грою руками проти подачі з лівого флангу від Едерсона.\nСкамакка суперників за це не пробачив, після чого навіть натяків на баланс у грі команди Спаллетті вже не було. Банально, гостям не вдавалось стабільно доставляти м’яч до завершальної третини атаки, тож у цьому стерильному футболі суперників Аталанті залишалось просто чекати на слушний момент завдати чергових ударів.\nУ епізоді посеред другого тайму з ударом Маккенні в центрі чужого штрафного повз праву стійку все могло в цій грі змінитись на користь Юве, проте американець змарнував на году, а потім його команда отримала ще два результативних постріли у відповідь наприкінці гри. Спочатку оборона Спаллетті не впоралась із прострілом Белланови з правого флангу, який замкнув Сулемана в порожні ворота, а згодом і Палашич чи не першим дотиком після появи на полі на заміну відправив м’яч у сітку.\nФінальний свисток головного арбітра Мікаеля Фаббрі з Равенни відправив до півфіналу Кубка Італії бергамаську Аталанту, тоді як для туринського Ювентуса виступ у цьому турнірі добіг свого завершення.\n\nАталанта — Ювентус 3:0\nГоли: Скамакка, 27 (пен.), Сулемана, 77, Пашалич, 85\n\nАталанта: Карнезеккі — Скальвіні (Коссуну, 76), Джимсіті, Аханор — Дзаппакоста (Белланова, 70), де Рон, Едерсон, Бернасконі — Де Кетеларе (Пашалич, 83), Скамакка (Сулемана, 70), Распадорі (Крстович, 75)."
    },
    {
        "title": "Лаціо переграв Болонью в серії пенальті на шляху до півфіналу Кубка Італії",
        "image": "https://images.football.ua/i/news/630x373/573/573350.jpg",
        "text": "У матчі чвертьфіналу Кубка Італії Болонья та Лаціо зіграли внічию 1:1, а в серії пенальті сильнішими виявилися римляни — 4:1.\nПершими відкрили рахунок господарі: на 30-й хвилині після подачі з кутового Моро м’яч у ворота Проведеля відправив Сантьяго Кастро.\nУ другому таймі Лаціо відповів швидким голом Тіджані Носліна, який скористався пасом Деле-Башіру і зрівняв рахунок на 48-й хвилині.\nГра пройшла в рівній боротьбі: Болонья володіла ініціативою в першому таймі, але Лаціо вистояв і поступово перехопив контроль після виходу Носліна. Під завісу матчу обидві команди намагалися знайти переможний гол, проте основний час завершився нічиєю.\nУ серії пенальті точнішими були гості: Орсоліні та Фергюсон не реалізували свої шанси, що дозволило Лаціо здобути путівку у півфінал. Наступним суперником римлян стане Аталанта."
    },
    {
        "title": "ПСЖ без Забарного декласував Марсель у Le Classique",
        "image": "https://images.football.ua/i/news/630x373/573/573151.jpg",
        "text": "Французьку Лігу 1 почасти звинувачують у неспроможності команд нав’язати реальну боротьбу за чемпіонський титул надзвичайно заможному Парі Сен-Жермен, із чим важко сперечатись, судячи з переліку останніх переможців цього змагання. Марсель чи не найчастіше при цьому згадується в якості одного з головних претендентів на те, щоб потіснити команду Луїса Енріке з її золотого трону, і в першому колі цього сезону \"провансальці\" навіть зуміли виграти домашній Le Classique.\nПроте потім усе одно поступились у Суперкубку \"червоно-синім\", тож свої трофеї ПСЖ не перестає колекціонувати ні на мить. Та й у чемпіонаті не команда Роберто Де Дзербі є безпосереднім переслідувачем столичного колективу, а Ланс та Ліон. Проте статус головного французького протистояння в контексті двадцять першого туру національної першості це все одно не зменшувало.\nУтім, це була точно не гра двох рівних за класом команд поміж собою на Парк-де-Пренс. Господарі поля домінували над суперниками зі страшною силою, зародки до чого проглядались уже з перших хвилин. Хоча й усе це могло обернутись проти ПСЖ, якби на дев’ятій хвилині Вітінью просто не пробачили за небезпечний стрибок у підкаті в ноги Балерді поблизу чужого штрафного, за що в сучасному футболі ми нерідко бачимо саме червоне, а не жовте світло для гравця, який атакував суперника.\nАле команда Енріке уникнула безглуздого вилучення, а вже за три хвилини почала формувати підстави для розгрому. Тоді Мендеша запустили до вільного лівого флангу контратаки, чим він і скористався з прострілом на Дембеле на дальню стійку на завершення. Марсель одразу ж після цього створив класний гольовий момент для Гуїрі, але той замкнув передачу з лівого флангу від Емерсона ударом у воротаря з кількох метрів. І на цьому все для гостей щодо атаки принаймні в першому таймі.\nДалі повернулось домінування від ПСЖ. І голи від команди Енріке також повернулись. Дембеле на 37 хвилині просто познущався з лівого краю оборони суперників, і з гострого кута на завершення дав носком у ближні, щоб Де Ланге й сподівань не мав на власну реакцію.\nІ якщо в першому таймі ми казали про домінування парижан над суперниками, то в другому не вистачало лише того, щоб Марсель просто залишив межі поля за власним бажанням задовго до фінального свистка. Бо команда Де Дзербі навіть не намагалась подавати вигляд, що її якимось чином цікавить оборона власних воріт, тому господарі робили в чужому штрафному все, що хотіли. Навіть у каркас воріт настукали чотири рази до фінального свистка, тож підсумковий рахунок міг бути й значно більшим.\nВін і без того немалий — ще тричі команда Енріке забивала до завершення гри. Але не одразу. Спочатку купу моментів було змарновано, а потім, уже посеред другого тайму, за десять хвилин Марсель отримав у власні ворота ще три голи. Навіть автоголом відзначитись устиг за цей час захисник Медіна, коли невдало підставив голову під подачу Невеша з лівого флангу штрафного. А от Хвіча та Лі Кан Ін потім із протилежного краю чужих володінь забивали вже самостійно. І все це за повної безпорадності гравців Де Дзербі. Після такого сорому ще довго \"провансальці\" не оговтаються.\nУ наступному турі Парі Сен-Жермен зіграє в гостях у Ренна, тоді як Марсель прийматиме Страсбур.\nПСЖ — Марсель 5:0\nГоли: Дембеле, 12, 37, Медіна, 64 (авт.), Кварацхелія, 64, Лі Кан Ін, 74\nПСЖ: сафонов — Заїр-Емері (Ернандес, 75), Маркіньйос, Пачо, Мендеш — Маюлю (Дро, 75), Вітінья, Невеш — Дуе (Кварацхелія, 62), Дембеле (Рамуш, 75), Баркола (Лі Кан Ін, 68).\nМарсель: Де Ланге — Павар (Абделлі, 62), Балерді, Медіна — Веа, Тімбер, Гейб’єрг, Емерсон — Грінвуд (Надір, 80), Гуїрі, Нванері (Пайшан, 46)."
    },
    {
        "title": "Стала відома зарплата Забарного у ПСЖ",
        "image": "https://images.football.ua/i/news/630x373/573/573034.jpg",
        "text": "Український захисник ПСЖ Ілля Забарний заробляє у складі ПСЖ 450 тисяч євро на місяць до сплати податків. Про це повідомляє Le Parisien.\nДля паризького клубу це 12 показник, а рейтинг зарплатної відомості очолює вінгер Усман Дембеле, який заробляє один мільйон та 560 тисяч євро на місяць.\nТакож до трійки найкращих входять захисники Маркіньйос (1 млн 130 тисяч євро) та Ашраф Хакімі (1 млн 100 тисяч).\nПовний рейтинг зарплат від ПСЖ від Le Parisien:\n\nНинішнього сезону Забарний провів 24 матчі, в яких забив один гол.\nПісля 17 турів ПСЖ набрав 39 очок і посідає друге місце у французькій Лізі 1, відстаючи від Ланса на один бал."
    },
    {
        "title": "Яремчук дізнався суперника: сформовано чвертьфінальні пари Кубка Франції",
        "image": "https://images.football.ua/i/news/630x373/573/573011.jpg",
        "text": "Відбулося жеребкування, за підсумками якого визначилися всі пари 1/4 фіналу Кубка Франції. Однією з головних інтриг цієї стадії стане матч за участі українського нападника Романа Яремчука, який з цієї зими виступає за Ліон.\nКоманда, яку очолює Паулу Фонсека, зіграє на власному полі проти Ланса. Поєдинок відбудеться 5 березня. \nЄдиний представник Ліги 2 на цій стадії та минулорічний фіналіст, Реймс, проведе виїзний матч проти Страсбура 3 березня.\nЩе в одній парі Лор’ян удома прийматиме Ніццу 4 березня, а Марсель, який очолює Роберто Де Дзербі, того ж дня зіграє проти Тулузи.\n\nНагадаємо, що чинний володар Кубка Франції Парі Сен-Жермен сенсаційно залишив турнір ще на стадії 1/16 фіналу, поступившись Парижу з рахунком 0:1, що відкриває шлях до трофея для інших претендентів."
    },
    {
        "title": "Фонсека розповів, коли Яремчук приєднається до Ліону",
        "image": "https://images.football.ua/i/news/630x373/572/572999.jpg",
        "text": "Головний тренер французького Ліона Паулу Фонсека розповів, коли саме український нападник Роман Яремчук зʼявиться в розташуванні команди.\n«Яремчук приєднається до нашої команди наступного тижня», — заявив Фонсека.\nНагадаємо, що 30-річний нападник підписав з «ткачами» орендну угоду до кінця поточного сезону. У Ліона є право викупу українця за пʼять мільйонів євро.\nПершу половину сезону Роман Яремчук відіграв за грецький Олімпіакос 16 матчів, забив чотири голи (всі — в Кубку Греції) та віддав одну результативну передачу."
    },
    {
        "title": "Погба через травму виключений із заявки Монако на Лігу чемпіонів",
        "image": "https://images.football.ua/i/news/630x373/572/572865.jpg",
        "text": "Іменитий центральний півзахисник Монако Поль Погба, який приєднався до клубу минулого літа, поки що провів лише три неповні матчі через серію травм.\nКерівництво клубу не має чіткого розуміння, коли 32-річний гравець зможе повернутися до повноцінних тренувань та змагань. Генеральний директор Монако Тіаго Скуро заявив для RMC Sport:\n\"Поки що немає чіткої відповіді на питання, коли Поль Погба зможе повернутися до тренувань. Усі фахівці медичного відділу зосереджені на пошуку рішень. Ми ще маємо розвинути процес, щоб прояснити ситуацію.\nЯк і при будь-якій травмі, перший етап — це повернення на поле, а потім — поступовий прогрес на тренуваннях, щоб відновити форму, необхідну для гри\".\nПогба травмував ліву литку у середині грудня і з того часу не відновлював тренувальний процес. З моменту приходу до Монако він провів лише 30 хвилин у трьох матчах Ліги 1: проти Ренна (1:4), проти ПСЖ (1:0) та проти Бреста (0:1).\nЯк повідомляє RMC Sport, у зв’язку з травмою Поль Погба був вилучений зі списку Монако для участі у Лізі чемпіонів, разом з травмованими Мохамедом Салісу та Такумі Мінаміно. Натомість до складу були включені Кріпен Діатта, Ваут Фас та Сімон Адінгра."
    },
    {
        "title": "Перші слова Яремчука після переходу в Ліон",
        "image": "https://images.football.ua/i/news/630x373/572/572800.jpg",
        "text": "Новачок французького Ліона Роман Яремчук дав своє перше розгорнуте інтерв’ю клубній пресслужбі. 30-річний нападник розповів про адаптацію, вибір ігрового номера та фактори, що вплинули на його рішення приєднатися до ткачів.\nРоман хотів взяти свій звичний 7-й номер, але оскільки він був зайнятий, форвард обрав №77. Також Яремчука мотивує цікавий історичний факт: перший асист в історії Ліона зробив саме уродженець Львова.\n\"Це додаткова мотивація підтримати цей челендж: розвивати українців в Ліоні, віддавати асисти та забивати голи\", — заявив Роман.\nВажливу роль у переході відіграла персона головного тренера, який чудово знайомий з українським футболом часів роботи в донецькому Шахтарі (мова йде про Паулу Фонсеку).\nВін знає менталітет українців. Він топ-тренер, який працював з топ-командами. Пам’ятаю, я грав проти нього, коли він тренував \"Шахтар. Тоді він став чемпіоном, здається, тричі поспіль. У нього була суперкоманда з божевільною дисципліною. Зараз він так само довіряє молодим, і мені хочеться використати свій шанс\", — наголосив нападник.\nЯк з’ясувалося, Ліон намагався підписати Яремчука ще минулого літа, але тоді трансфер зірвався.\nЗі мною зв’язувалися представники Ліона ще в минулому сезоні. Тоді це було складно через багато причин. Зараз це стало реальністю. Коли випав такий шанс, я сказав собі, що з другого разу все має вийти\", — зауважив форвард.\nУ новій команді Роман не буде самотнім — він возз'єднався з Клінтоном Матою, з яким разом виступав за Брюгге.\n\"Він допоміг мені в перший день. Це дуже позитивний хлопець, душа роздягальні, з ним ніколи не буває нудно\", — добавив українець.\nЯремчук підкреслив, що де б він не грав, завжди намагається представляти Україну в найкращому світлі, адже вдома залишаються його батьки та друзі. На завершення, нападник закликав вболівальників підтримувати команду не дивлячись на результат, та пообіцяв робити все можливе, щоб тішити своїми виступами на футбольному полі"
    },
    {
        "title": "ПСЖ відправив Ноама Камара в оренду до Ліона з опцією викупу",
        "image": "https://images.football.ua/i/news/630x373/572/572761.png",
        "text": "Парі Сен-Жермен офіційно оголосив про оренду молодого захисника Ноама Камара до Ліона з правом подальшого викупу. 19-річний француз продовжить кар’єру в іншому клубі Ліги 1, де отримає більше ігрової практики.\nКамара приєднався до ПСЖ у 2024 році, коли йому було 17 років, а вже у квітні 2025-го дебютував за першу команду парижан. Свій перший професійний контракт футболіст підписав у серпні того ж року.\nУ вересні захисник також дебютував за молодіжну збірну Франції U20, яка дійшла до півфіналу чемпіонату світу серед гравців до 20 років.\nНагадаємо, ПСЖ переміг Страсбур та повернувся на перше місце Ліги 1."
    },
    {
        "title": "Марсель глибокої ночі звільнив Де Дзербі",
        "image": "https://images.football.ua/i/news/630x373/573/573290.jpg",
        "text": "Французький Марсель переживає наслідки найбільшої поразки в Le Classique на полі французького Парі Сен-Жермен.\nПСЖ — Марсель 5:0 Відео голів та огляд матчу Ліги 1\nКерівництво \"провансальців\" пробачало тренерському штабу італійського фахівця Роберто Де Дзербі різноманітні невдачі до цього.\nАле не подібну ганьбу — уночі поміж 10 та 11 лютого клуб оголосив про звільнення 46-річного керманича.\nВідбулась зустріч поміж власником Марселя Франком Маккортом, президентом Пабло Лонгорією, спортивним директором Мехді Бенатья та власне Де Дзербі, за підсумком якої сторони вирішили розійтись за обопільною згодою.\nНагадаємо, що італієць долучився до клубу влітку 2024 року та фінішував другим у минулому розіграші Ліги 1, тоді як зараз \"провансальці\" йдуть четвертими з відставанням у 12 очок від того-таки ПСЖ."
    },
    {
        "title": "Фрайбург у серії пенальті вибив Герту на шляху до півфіналу Кубка Німеччини",
        "image": "https://images.football.ua/i/news/630x373/573/573283.jpg",
        "text": "Герта Берлін завершила виступи в Кубку Німеччини на стадії чвертьфіналу, поступившись Фрайбургу у серії пенальті. Основний та додатковий час матчу завершився внічию 1:1, а в післяматчевій лотереї успіх був на боці гостей — 5:4.\nУ першому таймі команди діяли обережно, зосередившись на боротьбі в центрі поля. Герта навіть відзначилася голом на 7-й хвилині зусиллями Фабіана Реезе, однак після перегляду VAR взяття воріт було скасоване через офсайд. До перерви Фрайбург створив кілька небезпечних моментів, але Ернст упевнено діяв у воротах берлінців.\nРахунок було відкрито вже в додатковий час. На 96-й хвилині Юїто Сузукі скористався помилкою захисту Герти та точно пробив з близької відстані, вивівши Фрайбург уперед. Проте господарі зуміли відігратися: на 104-й хвилині Фабіан Реезе завдав ефектного удару з-за меж штрафного майданчика і зрівняв рахунок після передачі Пауля Сегуїна.\nПереможець протистояння визначався у серії пенальті. Вирішальним став момент, коли Паскаль Клеменс не зумів переграти Флоріана Мюллера — голкіпер Фрайбурга парирував його удар. Одразу після цього Юїто Сузукі холоднокровно реалізував свій пенальті та приніс Фрайбургу путівку до півфіналу турніру.\nГерта Берлін — Фрайбург* 1:1 (пен. 4:5)\nГоли: Реезе, 104 — Сузукі, 96"
    },
    {
        "title": "Упамекано остаточно погодив новий контракт із Баварією до 2030 року — Романо",
        "image": "https://images.football.ua/i/news/630x373/572/572723.jpg",
        "text": "Центральний захисник Баварії Дайо Упамекано дав згоду на підписання нового контракту з мюнхенським клубом. Про це повідомляє журналіст Фабріціо Романо. Чинну угоду буде продовжено до літа 2030 року.\nЗа інформацією джерела, всі клуби, які проявляли інтерес до французького футболіста, вже поінформовані про його рішення.\n27-річний Упамекано задоволений своїм становищем у Баварії, а керівництво клубу та сторона гравця доклали значних зусиль, щоб домовленість була досягнута.\nНовий контракт стане важливим підсиленням для Баварії з огляду на стабільну роль захисника в команді. У поточному сезоні Упамекано провів 26 матчів у всіх турнірах, відзначився одним голом та однією результативною передачею, а також отримав вісім жовтих карток.\nПортал Transfermarkt оцінює французького центрбека в 70 мільйонів євро. Його поточний контракт із \"червоними\" чинний до літа 2026 року, проте цю угоду буде продовжено."
    },
    {
        "title": "Рієра очолив Айнтрахт Франкфурт",
        "image": "https://images.football.ua/i/news/630x373/572/572550.png",
        "text": "Айнтрахт Франкфурт на своєму офіційному сайті оголосив про призначення нового головного тренера, яким став Альберт Рієра.\nУгода з 43-річним іспанцем розрахована до літа 2028 року.\nДо цього Рієра з літа 2024 року очолював словенську Целє.\nЗа інформацією журналіста Флоріана Плеттенберга, Айнтрахт виплатить словенцям компенсацію у розмірі 850 тисяч доларів, сума яка може зрости до 2 млн доларів за рахунок бонусів.\nПісля 19 турів Айнтрахт набрав 27 очок і посідає восьме місце у німецькій Бундеслізі."
    },
    {
        "title": "Артем Степанов змінить клуб: український форвард Баєра вирушає до Утрехта",
        "image": "https://images.football.ua/i/news/630x373/572/572504.jpg",
        "text": "Український форвард Артем Степанов, який належить Баєру, найближчим часом приєднається до Утрехта. Про це повідомляє журналіст Флоріан Плеттенберг.\nМолодий нападник перейде до нідерландського клубу на правах оренди — сторони вже досягли повної домовленості щодо трансферу.\nПершу частину сезону Степанов провів у Нюрнберзі з Другої Бундесліги, однак 30 січня німецький клуб достроково припинив оренду гравця.\nУ складі Нюрнберга 18-річний українець зіграв 15 матчів, відзначився двома голами та однією результативною передачею."
    },
    {
        "title": "Офіційно: Горецка залишить Баварію після закінчення сезону",
        "image": "https://images.football.ua/i/news/630x373/572/572497.jpg",
        "text": "Історія Леона Горецки в мюнхенській Баварії, яка тривала 8 років, офіційно добігає кінця. Стало відомо, що досвідчений хавбек покине клуб влітку 2026 року. Доля гравця могла вирішитися вже в це зимове трансферне вікно.\nКерівництво мюнхенців було готове відпустити футболіста і навіть погодило потенційний перехід до мадридського Атлетіко. Проте останнє слово залишилося за Горецкою. Гравець ухвалив принципове рішення не змінювати клуб посеред сезону. Він має намір чесно відпрацювати свою угоду з німецьким грандом до останнього дня.\nВлітку 2026 року термін дії контракту Леона з Баварією спливає. Сторони не будуть продовжувати співпрацю, тож півзахисник отримає статус вільного агента. Це дозволить йому самостійно обрати наступне місце роботи та приєднатися до нової команди безкоштовно.\nГорецка виступав за Баварію протягом восьми сезонів, будучи важливою ланкою в півзахисті Рекордмайстра 292 гри, 47 голів та 48 асистів. Леон вигравш з клубом усі можливі трофеї. Бундеслігу 6 разів, Кубок Німеччини 2 рази, Суперкубок Німеччини 4 рази, Лігу чемпіонів, Суперкубок УЕФА та Клубний чемпіонат світу по одному разу."
    },
    {
        "title": "Лейпциг за 21 млн євро підписав захисника Реймса Коне",
        "image": "https://images.football.ua/i/news/630x373/572/572450.jpg",
        "text": "Лейпциг на своєму офіційному сайті оголосив про підписання контракту з захисником Реймса Абдулом Коне.\nУгода з 20-річним французом розрахована до літа 2031 року.\nЗа інформацією журналіста Флоріана Плеттенберга, сума трансферу склала 17 млн ​​євро, а ще 4 млн євро прописані у якості бонусів.\nТакож наголошується, що Коне приєднатися до \"биків\" влітку цього року — таким чином футболіст завершить цей сезон у складі Реймсу, який посідає третє місце в Лізі 2.\nНинішнього сезону Коне провів 18 матчів, у яких забив один гол та віддав одну гольову передачу.\nПісля 19 турів Лейпциг набрав 39 очок і посідає четверте місце у німецькій Бундеслізі."
    },
    {
        "title": "Джеко — гравець Шальке",
        "image": "https://images.football.ua/i/news/630x373/571/571980.jpg",
        "text": "Боснійський форвард Едін Джеко став гравцем Шальке. Про перехід 39-річного футболіста повідомив офіційний сайт клубу.\nДиректор \"кобальтових\" Юрі Мюлдер прокоментував підписання зіркового ветерана:\n\"Ми придбали нападника, який протягом усієї кар'єри виступав на найвищому рівні. Крім досвіду лідера, наша команда отримає вигоду від його здібностей центрального нападника та бомбардира\".\nДжеко підписав угоду до кінця поточного сезону та виступатиме під 10-м номером. До переїзду в Гельзенкірхен він захищав кольори Фіорентини, за яку в цьому сезоні забив 2 голи у 18 матчах.\nНагадаємо, Едін уже має успішний досвід у Німеччині, де він ставав чемпіоном у складі Вольфсбурга. Також форвард відомий виступами за Манчестер Сіті, Рому та Інтер. \nРаніше Фіорентина орендувала вінгера Лідса."
    },
    {
        "title": "Баварія за три хвилини проти РБ Лейпциг розбила понад п'ятирічне кубкове прокляття",
        "image": "https://images.football.ua/i/news/630x373/573/573348.jpg",
        "text": "Мюнхенська Баварія — загальновизнаний гегемон німецького футболу. І з цим дійсно важко посперечатись у новітній історії цього славетного клубу. Однак навіть на внутрішній арені в \"Рекордмайстера\" подекуди трапляються якісь цікаві пригоди, і більшість із них пов’язана з Кубком Німеччини. Бо востаннє Баварія досягала успіху в цьому змаганні в сезоні-2019/20, після чого було п’ять невдалих спроб, три з яких завершувались узагалі на другому раунді.\nПри цьому далі чвертьфіналу мюнхенці не пробивались, тож коли в поточній кампанії вони знову досягли цього етапу, а ще й отримали в суперники РБ Лейпциг, що вже було схоже на передчасний фінал, публіка на Альянц Арені явно нервувала більше, аніж перед нещодавнім матчем поміж цими командами в чемпіонаті. А там, нагадаємо, мав місце розгром \"Червоних биків\" (5:1).\nІ що тоді казати про епізод на четвертій хвилині, коли Діоманде накрутив чотирьох суперників на правому фланзі й зайшов із ними на плечах до штрафного, після чого скинув м’яч Баумгартнеру, а той пробив у дальній кут. Усе б нічого, найкращий бомбардир поточного розіграшу навіть відсвяткувати свій гол устиг, але офсайд. І після цього вже почала прокидатись Баварія.\nАле команда Венсана Компані геть не одразу продемонструвала свою атакувальну спроможність. Ще й воротар Вандерводт відмінно відпрацював у моментах із Кейном та Діасом. Проте й Ноєр не нудьгував на лінії — постріл Раума з лівого флангу штрафного в ближню дев’ятку довелось тягнути наприкінці тайму, який також переважним чином минав за перевагою господарів, але Павлович та Кейн свої нагоди перед перервою теж змарнували.\nКульмінація всього протистояння при цьому настала посеред другого тайму, коли за кілька миттєвостей глядачі встигли подивитись за тим, як спочатку Баумгартнер замкнув подачу Раума із штрафного з лівого флангу ударом головою в поперечину, а вже за кілька секунд на протилежному боці поля Вандервордт кинувся в ноги Павловичу, коли той отримав закидання з глибини поля.\nІ оскільки Баварії в цьому сезоні достатньо тільки дати підстави для того, щоб почати забивати у ворота суперників, то й другий гол вона швидко оформила. Уже за три хвилини Олісе видав геніальне закидання з глибини правого флангу на Діаса, а той у штрафному відіграв воротаря ударом низом. На цьому РБ відверто втратив рівновагу та контроль навіть на власною грою, і єдине, на що спромігся, це поштовхатись із суперниками під час власними силами спровокованому моменті.\nФінальний свисток головного арбітра Даніеля Зіберта з Берліна відправив мюнхенську Баварію до півфіналу Кубка Німеччини, тоді як для РБ Лейпциг турнірний шлях добі до завершення достроково.\nБаварія — РБ Лейпциг 2:0\nГоли: Кейн, 64 (пен.), Діас, 67"
    }
]