[
    {
        "title": "Автор гола у Донецьку, володар Ліги чемпіонів із Моурінью, кривдник України на Євро: якими гравцями були тренери АПЛ-2025/26",
        "image": "https://images.football.ua/i/news/630x373/561/561053.jpg",
        "text": "У футболі тренери бувають дуже різні. Для кожного Пепа Гвардіоли чи Карло Анчелотті знайдеться свій Жозе Моурінью чи Арсен Венгер. Найуспішніші в історії менеджери — це суміш легендарних колишніх гравців і тих, хто так і не зміг зробити кар’єру футболіста на професійному рівні.\nДеякі, менш талановиті гравці, змушені були глибше розуміти гру, що згодом зробило їх видатними фахівцями. У Прем’єр-лізі є кілька наставників, які вигравали Лігу чемпіонів під час своєї футбольної кар'єри. Або є й ті, що були взагалі нікому невідомі до своєї діяльності на тренерському містку. Реалізуватися усюди? Такі випадки також не поодинокі.\nОцінимо всіх 20 тренерів перед стартом цього сезону англійської Прем'єр-ліги-2025/26 за їхнім ігровим досвідом, тривалістю кар’єри, рівнем виступів, і впливом, який вони справляли на полі.\n\nТомас Франк — один із тих, чия кар’єра на полі завершилася, ледь почавшись. Народився в данському Фредеріксверку та з дитинства грав у місцевому клубі. Його талант дозволив пробитися до дорослої команди, але вже на цьому етапі він зрозумів, що професійний футбол у статусі гравця — не його шлях. У віці близько 20 років Франк зробив рішучий крок: повністю присвятив себе тренерській роботі.\nРозпочав він із юнацьких команд, де швидко проявив себе як тренер, який вміє працювати з молоддю, розвивати таланти та прищеплювати ігрову дисципліну. Згодом він став наставником збірних Данії U-16, U-17 та U-19, а вже через кілька років вийшов на клубний рівень, де зрештою очолив Брентфорд, вивів його до Прем’єр-ліги та успішно закріпився там. А вже починаючи з цього сезону данський фахівець пішов на підвищення та очолив Тоттенгем. \n \n\nФабіан Гюрцелер — наймолодший наставник АПЛ сезону-2025/26 та наймолодший тренер в історії турніру, який визнавався найкращим за підсумками місяця. Він виріс у системі Баварії, де отримав відмінну школу, граючи в одній команді з майбутніми зірками Бундесліги. Його кар’єра, однак, так і не дісталася вершин: Гюрцелер виступав переважно за резервні склади та клуби нижчих німецьких дивізіонів.\nУ 22 роки, усвідомивши, що шансів пробитися на топ-рівень майже немає, він завершив ігрову кар’єру та з головою пірнув у тренерство. Його стрімке сходження в якості коуча стало прикладом для багатьох молодих фахівців: навіть без гучного ігрового минулого можна досягти великих результатів на тренерському містку, але для цього потрібно багато вчитися.\n\nВітор Перейра виріс у португальському містечку Ешпінью та починав у місцевих командах, граючи на позиції півзахисника. Його кар’єра ніколи не виходила за межі скромних клубів нижчих ліг, таких як Есморіс, Естаррея чи Сан Жуан де Вер. Це були команди, де футбол більше нагадував боротьбу за виживання, ніж гламур вищих дивізіонів.\nПісля завершення ігрової кар’єри у 28 років Перейра одразу занурився у тренерську роботу. Його ігрова історія — це приклад того, як можна, не маючи великого футбольного імені, вибудувати успішну кар’єру наставника, покладаючись на знання, харизму та вміння працювати з колективом.\n \n\nУнаї Емері, нинішній стратег Астон Вілли, провів більшу частину своєї ігрової кар’єри у другому дивізіоні Іспанії. Він виступав за Толедо, Леганес та Лорку, але найбільше матчів провів у складі Реал Сосьєдада Б та Расінг Ферроля. Півзахисник із чудовим баченням поля, він славився працездатністю та дисципліною, хоча рідко опинявся у центрі уваги.\nЙого найвищим рівнем стали кілька сезонів у Сегунді, але травми та конкуренція за місце у складі не дали йому шансу закріпитися в Прімері. Після завершення ігрової кар’єри він одразу ж взявся за тренерську роботу, де вже здобув репутацію майстра тактики та підготовки команд до великих матчів... Ну і, звісно, звання незмінного короля Ліги Європи також належить йому!\n \n\nАвстрієць Олівер Гласнер — приклад відданості одному клубу. Більшу частину своєї ігрової кар’єри він провів у СВ Рід, де став справжньою легендою. Грав на позиції центрального захисника, відзначався лідерськими якостями та вмінням читати гру. Його найяскравіші успіхи — два Кубки Австрії, здобуті у 1998 та 2011 роках.\nГласнер також грав за ЛАСК, але це був короткий етап перед тим, як він знову повернувся до Ріда. Після завершення кар’єри він одразу ж почав працювати тренером у рідному клубі, поступово піднімаючись кар’єрними сходами до рівня Прем’єр-ліги.\nБільше того, за підсумками минулого сезону Олівер Гласнер назавжди увійшов до історії Крістал Пелес як тренер, що привів \"орлів\" до їхнього першого великого трофею за увесь час існування клубу. А до Кубка Англії завдяки тріумфу над Ман Сіті австрієць напередодні також додав Суперкубок Англії, обігравши Ліверпуль.\n \n\nМарку Сілва — один із тих футболістів, чия ігрова кар’єра була цілком пристойною, але аж ніяк не гучною. Він грав на позиції правого захисника та більшість часу провів у рідній Португалії. Починав у клубах нижчих дивізіонів, а його найтриваліший і найвідоміший період — це сім років у складі Ешторіла. Саме там він допоміг команді повернутися до вищої ліги Португалії.\nСілва не був зіркою, але його вирізняли розуміння гри, дисципліна та лідерські якості. Ці риси згодом стали фундаментом його тренерської філософії. Завершивши кар’єру, він одразу став головним тренером Ешторіла, розпочавши шлях, який привів його до Англії та роботи з Фулгемом.\n \n\nРежис Ле Брі — вихованець французького футболу, який починав свою кар’єру у відомій академії Ренна. Захисник за амплуа, він грав за молодіжні та резервні команди клубу, а пізніше виступав у Лізі 2 та нижчих дивізіонах Франції.\nЙого ігрова кар’єра не принесла великих трофеїв чи слави, але саме в ті роки він почав проявляти тренерські задатки, часто допомагаючи молодим партнерам по команді.\nЗавершивши гру, Ле Брі довгий час працював з академією Лор'яна, виховуючи покоління талановитих футболістів, перш ніж стати головним тренером і вийти на рівень АПЛ із Сандерлендом, який збирається цього сезону закріпитися в АПЛ.\n \n\nДаніель Фарке — німецький нападник, який більшу частину своєї ігрової кар’єри провів у нижчих лігах Німеччини. Він грав за клуби, відомі лише справжнім місцевим футбольним фанатам, такі як Гільдесгайм, Ліппштадт та Зеберіх, а з Падерборном навіть зміг виграти Кубок Вестфалії.\nАле Фарке ніколи не піднімався вище четвертого дивізіону — сам німець зізнавався, що \"вмів забивати голи\", але, мабуть, був \"найповільнішим форвардом у всій Західній Європі\".\nСередовище \"підвалів\" німецького футболу й загартувало його як майбутнього тренера. Він чудово розумів, що успіх у футболі часто залежить не від зіркових умов, а від вміння працювати з тим, що маєш. Його тренерський злет почався саме у Ліппштадті, де він кілька років був граючим тренером, а згодом повністю перейшов на тренерський місток.\n\nНайдосвідченішим тренер чемпіонату Англії у минулому мав перспективи провести міцну ігрову кар’єру. Шотландський захисник починав у Селтіку, з яким навіть виграв чемпіонат Шотландії-1981/82, але більшість його кар’єри пройшла в нижчих дивізіонах, тоді як капітанська пов'язка збірної Шотландії U-18 залишилась головним індивідуальним здобутком в якості футболіста.\nДевід Моєс виступав за Кембридж Юнайтед, Брістоль Сіті та Престон Норт Енд, де зрештою завершив кар’єру та відразу ж розпочав тренерську діяльність.\nЯк футболіст Моєс був типовим \"виконавцем чорнової роботи\": без яскравих фінтів, олдскульний стиль, але з максимальною самовіддачею та організованістю. Ці якості залишилися з ним й на тренерському містку як основа футбольної філософії.\n \n\nЕдді Гау — типовий приклад футболіста, який став легендою клубу не через трофеї, а через відданість і любов до команди. Захисник розпочав і завершив свою кар’єру в Борнмуті, провівши там більшість ігрових років.\nГау двічі виходив на поле у футболці збірної Англії U-21, а в 2002 році за 400 тисяч фунтів стерлінгів став першим підписанням Гаррі Реднаппа у Портсмуті, проте травми не дозволили закріпитися в команді надовго. Його кар'єра кілька разів опинялася під загрозою через серйозні пошкодження коліна, і зрештою він був змушений завершити виступи у віці лише 29 років.\nУже через рік він став головним тренером любимого Борнмута, заклавши фундамент історичного підйому клубу. Зараз він продовжує очолювати Ньюкасл із моменту приходу в клуб великих саудівських грошей, вигравши Кубок ліги та вдруге потрапивши до Ліги чемпіонів через чемпіонат.\n\nГрем Поттер — лівий захисник, який провів досить цікаву, хоч і не надто гучну ігрову кар’єру. Він розпочав у Бірмінгем Сіті, але справжнє визнання здобув у Йорк Сіті, з яким виграв турнір плейофу Третього дивізіону. Поттер також виступав за Сток Сіті та Саутгемптон, з яким вийшов до фіналу Кубка Англії 2003 року.\nЙого кар’єра мала ще один яскравий момент — так, він одного разу зіграв за Англію U-21, але мова йде про виступи в Швеції за Естерсунд. Саме там він уперше відкрив для себе скандинавський футбол, до якого згодом повернеться вже як тренер, розпочавши свій шлях до вищої європейської ліги в якості тренера.\nПоттер грав розумно, компенсуючи брак швидкості гарним баченням поля та тактичною дисципліною. Його тренерська філософія — має мало чого спільного з \"типовою англійської\", а вибудована система у Брайтоні з акцентом на комбінаційний футбол — головний його здобуток, що продовжує функціонувати по сьогоднішній день.\n \n\nАрне Слот, відомий сьогодні як прогресивний нідерландський тренер та чемпіон Англії у своєму першому сезоні на чолі Ліверпуля, був атакувальним півзахисником із чудовим баченням поля. Він починав та найбільших успіхів досяг у  Зволле, де швидко став лідером, а згодом виступав за НАК Бреда, Спарту Роттердам і ще кілька клубів у вищому дивізіоні Нідерландів.\nСлот ніколи не був швидкісним футболістом, але вирізнявся інтелектом і здатністю віддавати точні паси під загострення. Уболівальники цінували його вміння контролювати темп гри та допомагати команді будувати атаки.\nЦі якості органічно перейшли в його тренерський стиль, проте до рівня гравця збірної Нідерландів дорости так і не вдалося, тоді як серед командних трофеїв може похизуватися тільки двома чемпіонствами у другому дивізіоні своєї країни.\n \n\nКіт Ендрюс — ірландський півзахисник, який пройшов довгий і насичений шлях у футболі, виступаючи за цілу низку клубів Англії. Він починав у Вулвергемптоні, де став капітаном у молодому віці, а потім грав за Галл Сіті, Мілтон-Кінз Донс (колишній Вімблдон), Блекберн та інші команди.\nЕндрюс запам’ятався вболівальникам як трудяга з чудовою витривалістю та готовністю боротися за кожен м’яч. Його стиль гри був безкомпромісним, а вміння підтримати атаку робило його цінним гравцем у будь-якій англійській команді.\n \n\nНуну Ешпіріту Санту — колишній португальський воротар, який мав дуже цікаву кар’єру. Він починав у Віторії Гімарайнш, а згодом грав у таких клубах, як Депортіво Ла-Корунья, Порту та Осасуна.\nХоча Нуну рідко був першим номером у провідних клубах, він часто ставав важливим командним гравцем, готовим вийти на поле в потрібний момент.\nНайгучніший трофей у його кар’єрі — історична перемога в Лізі чемпіонів із Порту Жозе Моурінью у 2004 році. Цікаво, що він отримав свою медаль, не зігравши жодної хвилини протягом турніру.\nЙого спокійна манера гри, вміння контролювати м’яч ногами та підтримувати атмосферу в команді стали фундаментом його майбутнього тренерського стилю. Звісно, цей стиль має багато чого спільного з тим, у що грає Моурінью — прагматизм та контратаки, які дозволили Ноттінгем Форест сенсаційно потрапити до єврокубків за підсумками АПЛ-2024/25.\n \n\nРубен Аморім — один із найбільш титулованих гравців у цьому рейтингу, який має на своєму рахунку 536 зіграних хвилин у 14 матчах за збірну Португалії.\nВін виступав переважно в півзахисті, і більшу частину кар’єри провів у Бенфіці, де виграв кілька чемпіонатів Португалії, національних кубків та суперкубків.\nЙого стиль гри вирізнявся універсальністю: Аморім міг грати як у центрі поля, так і на фланзі, завжди демонструючи відмінну роботу з м’ячем і тактичну гнучкість. Попри те, що травми періодично заважали йому, він залишався одним із найнадійніших гравців у складі, який все ж не реалізував увесь свій потенціал.\n\nАндоні Іраола — справжня легенда Атлетіка Більбао. Протягом 14 років він був ключовим правим захисником команди, відомим своєю стабільністю, працездатністю та відмінним підключенням до атак.\nІраола, як і переважна кількість вихованців Більбао, був символом вірності рідному клубу, адже більшу частину кар’єри провів саме там та зіграв 508 матчів, серед яких 406 — у Ла Лізі, 28 — у Лізі Європи та 3 — у Лізі чемпіонів.\nХоча великих трофеїв прогресивний баск не здобув, він двічі доходив із командою до фіналу Кубка Іспанії та одного разу — до фіналу Ліги Європи. Має 413 зіграних хвилин у 7 іграх за національну збірну Іспанії.\n\nЕнцо Мареска — технічний італійський півзахисник, який залишив помітний слід у кількох провідних лігах Європи. Почавши велику кар'єру в Чемпіоншипі за Вест Бромвіч Альбіон, він швидко повернувся до Італії через півтора сезони, де став чемпіоном Італії з Ювентусом та захищав кольори Болоньї, П'яченци, Фіорентини та Палермо.\nНайуспішніший період Марески, звісно, припав на роки в Севільї, де він двічі виграв Кубок УЄФА (нині — Ліга Європи), Кубок Іспанії, Суперкубок УЄФА та в цілому став одним із провідних команди.\nЩо ж, італійський фахівець навіть грав в Україні проти донецького Шахтаря у плей-оф Кубка УЄФА в 2007 році. Тоді, в Донецьку, поєдинок завершився з рахунком 3:2 на користь Севільї в додатковий час, а сам Мареска відзначився у ворота \"гірників\" забитим голом на 53 хвилині — він також забив донецькому клубу у першому матчі в Іспанії (2:2).\nУтім, незважаючи на такий досвід та успіхи на високому європейському рівні, Енцо Мареска так і не дочекався свого виклику до збірної Італії, пройшовши при цьому усю систему молодіжних команд. Причина? Самі розумієте — хоч пік поточного керманича Челсі й прийшовся на тріумф збірної Італії на чемпіонаті світу-2006, проте це все ж була епоха таких легенд, як Андреа Пірло.\n\nСкотт Паркер — англійський півзахисник, який відомий своїми виступами за Чарльтон, Челсі, Ньюкасл, Вест Гем, Тоттенгем і Фулгем. Непоганий список, чи не так? Але це ще не все!\nЗа свою кар’єру Паркер виграв звання найкращого молодого гравця року в Прем’єр-лізі (2004) та визнався найкращим гравцем року АПЛ у сезоні-2010/11. Він також провів 18 матчів за збірну Англії, зокрема на Євро-2012, відігравши увесь поєдинок проти збірної України. \nТитули АПЛ та Кубка ліги разом із Челсі, індивідуальні нагороди, 44 результативні дії в 368 поєдинках елітного дивізіону Англії та виклики до команди \"трьох левів\" на важливі турніри — достатні аргументи для того, щоб Скотт Паркер відкрив трійку найкращих цього символічного рейтинга.\n\nЧИТАЙТЕ ТАКОЖ: \"КОЛИ ВІН ПІШОВ, НІБИ УТВОРИЛАСЯ ПОРОЖНЕЧА\": АРТЕТА І ПСЖ\nЗ огляду на його стрімке зростання на посаді головного тренера лондонського Арсеналу, важко повірити, що зовсім недавно Мікель Артета був ще футболістом із капітанською пов'язкою. \"Баскський домінатор\" отримував перше футбольне навчання на батьківщині та в системі Барселони, перш ніж ще в молодому віці заявити про себе у Парі Сен-Жермен та Рейнджерс.\nШирокі футбольні маси дізналися про Артету вже після його трансферу до Евертона транзитом через Реал Сосьєдад — під керівництвом Девіда Моєса він став капітаном та справжнім лідером \"ірисок\", через що шотландець болісно сприйняв рішення Мікеля погодитися на гучний трансфер до Арсеналу за 12 мільйонів євро.\nАртета прибув на Емірейтс у період турбулентності за Арсена Венгера, коли літо 2011 року добре запам’яталося фанатам Арсеналу через від’їзд таких зірок, як Сеск Фабрегас та Самір Насрі, які вирушили у пошуках трофеїв. Майстер середини поля допоміг стабілізувати ситуацію завдяки своєму лідерству та спокою на полі, і вже тоді він явно накопичував знання й досвід в статусі капітана лондонців, щоб одного дня повернутися рятувати улюблений клуб з кризи в якості головного тренера.\n \n\nЛюдина не лише з видатними тренерськими досягненнями, але й вражаючим ігровим минулим — кар’єра Пепа Гвардіоли як футболіста була, м’яко кажучи, блискучою. Вихованець академії Барселони Ла Масія, іспанець шість разів вигравав Ла Лігу, включно з чотирма поспіль титулами на початку 1990-х. Додайте до цього два Кубки Іспанії, Кубок європейських чемпіонів та золото Олімпіади-1992 із Іспанією — і трофейний доробок Гвардіоли як гравця взагалі не матиме рівних на тлі його колег у Прем’єр-лізі.\nЦе, мабуть, і пояснює, чому він став таким блискучим тренером. Будучи серцем Барселони під керівництвом легендарного новатора Йогана Кройффа, Гвардіола просто не міг не мислити інакше на полі та бачити гру під іншим кутом, ніж будь-хто інший.\nНе дивно, що він знаходиться на самому верху цього списку, і якщо ми не побачимо повернення в Прем’єр-лігу таких англійських легенд, як Стівен Джеррард чи Френк Лемпард (або ж Зінедін Зідан ненароком вирішить поновити тренерський шлях саме в АПЛ), то лідерство найкращого тренера сучасності навіть в цьому списку є фактично безальтернативним.\n\r\nЦей рейтинг демонструє, що ігровий досвід не завжди визначає успіх тренера. Вельми успішні футболісти на кшталт Пепа Гвардіоли та Мікеля Артети дійсно мали якщо не блискучі, то вельми хороші кар’єри на полі, про які 99% можуть тільки мріяти. Але і такі спеціалісти, як Томас Франк або Фабіан Гюрцелер, змогли довести, що глибоке розуміння гри, стратегія та тренерські якості іноді важливіші за футбольні досягнення як гравця.\nАЛЕ ВАЖЛИВО! Найголовніше — це багаторічна освіта, регулярна практика, отримання досвіду у найкращих та навчання на найвищому рівні. Бо самі розумієте: навчитися навмисно говорити прості та банальні речі складною термінологією можна за кілька місяців курсів, але Нагельсманном без щонайменше тренерської ліцензії рівня ПРО ще ніхто ніколи не ставав — навіть сам Нагельсманн.\nІдея для матеріалу взята у GiveMeSport"
    },
    {
        "title": "Сенсації не сталося: Грімсбі з четвертого дивізіону вибив Манчестер Юнайтед із Кубка ліги ",
        "image": "https://images.football.ua/i/news/630x373/562/562105.jpg",
        "text": "Манчестер Юнайтед вилетів з Кубка англійської ліги на стадії 1/32 фіналу, поступившись Грімсбі Таун – команді з четвертого дивізіону Англії.\nГосподарі вже до перерви вели 2:0 після двох помилок голкіпера Андре Онана. У другому таймі “червоні дияволи” зуміли зрівняти рахунок: дебютним голом відзначився Браян Мбемо, а наприкінці основного часу врятував команду Гаррі Магвайр.\nДолю матчу вирішила серія пенальті, яка виявилася неймовірно довгою – команди пробили друге коло. Врешті-решт саме Мбемо, який дарував Юнайтед надію в основний час, не реалізував вирішальний удар та влучив у поперечину. До нього не зміг забити інший новичок МЮ Матеус Кунья.\nОтже, Грімсбі переміг з рахунком 12:11 у футбольній лотереї та вийшов до наступного раунду, залишивши команду Рубена Аморіма поза турніром.\n*Грімсбі – Манчестер Юнайтед 2:2 (пен. – 12:11)\nГоли: Вернем, 22, Воррен, 30 – Мбемо, 75, Магвайр, 89"
    },
    {
        "title": "Ньюкасл — Ліверпуль 2:3 Відео голів та огляд матчу 25.08.2025",
        "image": "https://images.football.ua/i/news/630x373/561/561975.jpg",
        "text": "У другому турі АПЛ Ліверпуль грав на Сент-Джеймс Парк з Ньюкаслом.\nМерсисайдці здобули важливу перемогу в компенсований до другого тайму час. Три очки команді Слота приніс 16-річний Нгумоа — 3:2.\nУ наступному турі Ньюкасл гостюватиме в Лідса, тоді як Ліверпуль прийматиме лондонський Арсенал.\n\nНьюкасл — Ліверпуль 2:3\nГоли: Гімараес, 57, Осула, 88 — Гравенберх, 35, Екітіке, 46, Нгумоа, 90+10\n\nНьюкасл: Поуп — Тріпп’єр (Голл, 76), Шер (Тіав, 81), Берн, Лівраменто — Гімараес, Тоналі (Майлі, 66), Жоелінтон (Ремзі, 75) — Еланга, Гордон, Барнс (Осула, 76).\n\nЛіверпуль: Аліссон — Собослаї, Конате, ван Дейк, Керкез — Джонс (Елліотт, 90+6), Гравенберх — Салах (Ендо, 90+13), Вірц (Бредлі, 80), Гакпо (Нгумоа, 90+6) — Екітіке (К'єза, 80).\n\nПопередження: Берн, Гімараес — Гравенберх, Конате, Бредлі\n\nНа 45+3-й хвилині був вилучений Ентоні Гордон (Ньюкасл) (грубе порушення)."
    },
    {
        "title": "16-річний Нгумоа вирвав для Ліверпуля перемогу над Ньюкаслом",
        "image": "https://images.football.ua/i/news/630x373/561/561972.jpg",
        "text": "На завершення другого туру англійської Прем’єр-ліги організатори змагань залишили для нас головну страву всього розлогого футбольного вікенду. На Сент-Джеймс Парк у гості до Ньюкасла навідався Ліверпуль, і це була б центральна зустріч цього раунду навіть без усіх цих історій, пов’язаних із можливим трансфером шведського нападника \"сорок\" Александера Ісака до \"червоних\", який зрештою призвів усі сторони до того, що провідних гравець команди Едді Гау нині не грає у футбол узагалі.\nУвесь цей зайвий інформаційний шум у підсумку призвів до того, що ми не побачили справді якісного футболу від жодної команд у цій грі. Бо Ньюкасл, зрозуміло, був заведений, але до спортивної площини це навряд чи належало. А Ліверпулю наче не вистачало емоцій у першому таймі, щоб одночасно й суперникам відповідати, і самим щось цікаве запропонувати з власного боку. Десь пів години команда Арне Слота банально не могла затриматись із м’ячем у атаці.\n\"Сороки\" ж тим часом почали створювати перші гольові моменти, і дві спроби Гордона відзначитись на короткому інтервалі часу на завершення першої пів години зустрічі зазнали невдач. У гостей натомість був один підкручений удар Вірца, який парирував Поуп, ще на самому початку зустрічі, і на цьому все. Але навіть із цього мізеру моментів Ліверпуль примудрився забити першим. Сталось це за підсумком дальнього удару низом із зони перед штрафним від Гравенберха з рикошетом від захисника під ближню стійку.\nНа цьому моменті Ньюкасл закипів остаточно, бо власні моменти команда Гау до перерви так і не змогла використати, ще й суперник забив і, начебто, почав прокидатись. От і не витерпів Гордон усієї цієї метушні, хоча нерви у головного арбітра Саймона Гупера, як здавалось, мали б здати набагато раніше за гравця Ньюкасла. Удар по ногах ван Дейка з ризиком нанесення травми — пряма червона картка за підсумком перегляду VAR.\nГосподарі таким чином залишились у меншості на другий тайм, а вже на самому його початку пропустили контратаку з другим голом Ліверпуля. Цього разу Гакпо знову асистував партнеру, але цього разу — Екітіке, який забив у черговому матчі поспіль у новому клубі. І нащо той Ісак? Але \"червоним\", вочевидь, видніше.\nПроте Ньюкасл, нехай і в меншості, потім влаштував суперникам такий тиск у атакувальному футболі, що не дивно, що Ліверпуль, який більше до атаки не ходив майже до завершення другого тайму, був притиснутий до власних воріт і всі ці верхові передачі до штрафного від господарів зрештою досягли мети.\nНа 57 хвилині аут із лівого флангу від Лівраменто спочатку пішов на голову супернику на ближній, але з гри захисник подав на дальню прямо на Гімараеса, який відіграв хоч трохи відставання за рахунком. Таку саму тактику Ньюкасл намагався сповідувати й надалі, і зрештою на 88 хвилині сталось майже неймовірне — Поуп виконав штрафний із власної половини вперед до атаки, Берн зачепився в боротьбі з Конате, від якого м’яч полетів на Осулу, а той проштовхнув його під Аліссоном просто у ворота.\nОднак у всій цій боротьбі та постійних порушеннях правил команди награли аж на 11 хвилин компенсованого часу, що за таких умов було вже на користь гостей. Слот вирішив ризикнути й довірив аж п’ять ігрових хвилин молодому Нгумоа, а той тренера не підвів. На 90+10 хвилині Собослаї в центрі штрафного додумався пропустити простріл Салаха з правого флангу собі за спину, щоб партнер мав простір пробити під праву стійку, що той і зробив. Так хто забере шведський \"головний приз\" цього матчу? Власники \"сорок\" просто так на домашні ігри все ж таки не навідуються."
    },
    {
        "title": "Тайлер Діблінг — гравець Евертона",
        "image": "https://images.football.ua/i/news/630x373/561/561971.jpg",
        "text": "Евертон офіційно оголосив про підписання талановитого вінгера Тайлера Діблінга з Саутгемптона. \n19-річний англієць уклав контракт до кінця червня 2029 року. Сума трансферу не розголошується, проте, за інформацією ЗМІ, вона становить 42 мільйони фунтів стерлінгів, а також передбачено відсоток від можливого майбутнього продажу талановитого футболіста.\nДіблінг дебютував у складі Саутгемптона ще 17-річним у серпні 2023 року. У минулому сезоні Діблінг провів 33 матчі в Прем’єр-лізі, ставши п’ятим за кількістю ігор у складі Саутгемптона, здебільшого граючи на позиції лівоного правого вінгера.\nЮний нападник також залучався до складу збірної Англії до 21 року.\n\nДіблінг став восьмим літнім підсиленням команди Девіда Моєса після постійного підписання Чарлі Алькараса, Тьєрно Баррі, Марка Траверса, Адама Азну, Кірнана Дьюзбері-Голла і Тома Кінга, а також орендованого Джека Гріліша.\nВиступатиме Тайлер у таборі \"ірисок\" під 20 номером."
    },
    {
        "title": "Сака пропустить матч з Ліверпулем, Едегор — під питанням",
        "image": "https://images.football.ua/i/news/630x373/561/561928.jpg",
        "text": "Арсенал отримав удар напередодні матчу проти Ліверпуля: Букайо Сака пропустить поєдинок у неділю, а також відбіркові матчі збірної Англії проти Андорри та Сербії наступного місяця через травму підколінного сухожилля. Очікується, що 23-річний форвард буде поза грою до чотирьох тижнів, пише BBC.\nКапітан \"канонірів\" Мартін Едегор під сумнівом через травму плеча, отриману у домашній грі з Лідсом (5:0). Норвезький плеймейкер покинув поле в першому таймі та залишив Емірейтс із шиною на плечі, але поки остаточно не виключений з гри проти чемпіонів Прем’єр-ліги.\nОсобливе полегшення викликає ситуація з Сака, який минулого сезону пропустив три місяці через травму підколінного сухожилля. Цього року Арсенал має ширший склад атакувальних гравців — новачки Віктор Йокерес, Ноні Мадуеке та Еберечі Езе можуть компенсувати втрату, а також наявні у команді Габріель Мартінеллі, Леандро Троссар, Ітан Нванері та Макс Доуман.\nГоловний тренер Мікель Артета сподівається, що обидва лідери не зазнають тривалих проблем і швидко повернуться на поле.\nМатч проти Ліверпуля на Енфілді відбудеться 31 серпня."
    },
    {
        "title": "Ньюкасл — Ліверпуль. Анонс і прогноз на матч АПЛ 25.08.2025",
        "image": "https://images.football.ua/i/news/630x373/561/561912.jpg",
        "text": "У понеділок ввечері Тайнсайд знову стане епіцентром футбольних пристрастей: Ньюкасл у першому домашньому матчі сезону прийме чинного чемпіона Англії Ліверпуль. І якщо сама афіша виглядає більш ніж статусно, то додаткової гостроти зустрічі додає гучна трансферна сага навколо Александера Ісака, який прагне залишити табір “сорок” заради трансферу саме до мерсісайдців.\nПОНЕДІЛОК, 25 СЕРПНЯ, 22:00 ▪️ СЕНТ-ДЖЕЙМС ПАРК, НЬЮКАСЛ ▪️ ГОЛОВНИЙ АРБІТР — САЙМОН ГУПЕР▪️ ПРЯМА ТРАНСЛЯЦІЯ НА SETANTA SPORTS\nДодатковим подразником для фанів є те, що саме Ісак рік тому забив вирішальний м’яч у фіналі Кубка ліги проти Ліверпуля. Тепер же він відсторонений від команди, а головна надія в атаці лягає на Антоні Гордона та Гарві Барнса. До заявки може повернутися Джо Віллок, а дебютувати — новачок Джейкоб Ремзі, який приєднався з Астон Вілли. Атмосфера на Сент-Джеймс Парк обіцяє бути максимально емоційною й напруженою. Навіть ворожою! Ліверпуль перехопив Юго Екітіке, тепер — розгойдує \"човен стабільності\" у таборі \"сорок\" сагою зі шведом. Чим не причини влаштувати чемпіонам \"теплий\" прийом?\nЛіверпуль же стартував у новому сезоні досить суперечно, але вибухово, перегравши Борнмут із рахунком 4:2 на Енфілді. Гол і асист у дебютному матчі оформив Юго Екітіке, а вже традиційно свій м’яч у першому турі забив Мохамед Салах, попри провальний виступ у матчі за Суперкубок Англії проти Крістал Пелес. При Арне Слоті команда демонструє яскраву атакувальну гру: у середньому 2,3 гола за матч у чемпіонаті. Але проблеми у захисті нікуди не зникли — за останні десять офіційних ігор лише один раз “червоні” зіграли на нуль, у 60% — пропускали щонайменше 2 голи.\n\nЗ іншого боку, Ліверпуль має відмінну серію проти Ньюкасла у чемпіонаті — 17 матчів без поразок у Прем’єр-лізі. Салах особливо полюбляє “сорок”: єгиптянин забив їм уже 10 м’ячів і зробив 8 асистів, встановивши унікальне досягнення — результативна дія в шести поспіль іграх проти цього суперника. Для нього це шанс продовжити феноменальну серію, а для Ліверпуля — зрівняти клубний рекорд із 36 матчів поспіль із забитим голом в АПЛ. У той же час, не забуваємо й останню зустріч цих команд — \"червоні\" у березні програли сьогоднішнім господарям у фіналі Кубка ліги, втративши можливість скрасити минулий сезон ще одним трофеєм.\nЗа версією betking, сьогодні найбільші шанси на успіх мають підопічні Арне Слота. Так, на перемогу Ліверпуля в основний час пропонується коефіцієнт 2.08, тоді як потенційний успіх Ньюкасла оцінюється показником 3.50. Ймовірність нічийного результату представлена ​​коефіцієнтом 4.20. \n\nНЬЮКАСЛ ЮНАЙТЕД :  Поуп — Тріпп’єр, Шар, Берн, Лівраменто — Гімараеш, Тоналі, Жоелінтон — Еланга, Гордон, Барнс\nЛІВЕРПУЛЬ : Аліссон — Конате, ван Дейк, Керкез — Собослаї (гібридна роль), Гравенберх, Мак Аллістер — Салах, Вірц, Гакпо — Екітіке\n\n\nДовідка про компанію\nbetking — ліцензований букмекер, що входить до King Group та здійснює діяльність відповідно до законодавства України. betking пропонує широкий спектр послуг у сфері спортивного беттингу та онлайн-розваг, зосереджуючись на інноваційності, прозорості та принципах відповідальної гри.\nbetking активно сприяє розвитку спорту в Україні: підтримує професійні команди, реалізує партнерські проєкти та впроваджує ініціативи, орієнтовані на вболівальників і спортивну спільноту.\nТОВ \"Слотс Ю.Ей\": Ліцензія на провадження діяльності з організації та проведення азартних ігор казино у мережі Інтернет від 26.04.2021 (Рішення КРАІЛ №150 від 12.04.2021), Ліцензія на провадження діяльності з організації та проведення букмекерської діяльності у мережі Інтернет від 05.12.2024 (Рішення КРАІЛ №559 від 21.11.2024).\nУЧАСТЬ В АЗАРТНИХ ІГРАХ МОЖЕ ВИКЛИКАТИ ІГРОВУ ЗАЛЕЖНІСТЬ. ДОТРИМУЙТЕСЯ ПРАВИЛ (ПРИНЦИПІВ) ВІДПОВІДАЛЬНОЇ ГРИ"
    },
    {
        "title": "Гарначо в кроці від переходу в Челсі",
        "image": "https://images.football.ua/i/news/630x373/562/562171.jpg",
        "text": "Інсайдер Фабріціо Романо повідомив, що Манчестер Юнайтед та Челсі досягли остаточної домовленості щодо трансферу Алехандро Гарначо.\nЛондонський клуб заплатить за 21-річного аргентинця близько 40 мільйонів фунтів із бонусами.\nГарначо наполягав на переході саме до Челсі, відхиливши пропозиції від інших клубів. Футболіст уже погодив усі деталі особистого контракту та підпише угоду строком на сім років.\nМинулого сезону нападник провів 58 матчів у всіх турнірах, відзначившись 11 голами та 10 результативними передачами. Контракт Гарначо з Манчестер Юнайтед діє до літа 2028 року, а його ринкова вартість за даними Transfermarkt оцінюється у €45 млн."
    },
    {
        "title": "Війна, день 1280. Трамп знову пригрозив росії \"дуже серйозними наслідками\", якщо не припинить бойові дії",
        "image": "https://images.football.ua/i/news/630x373/562/562034.jpg",
        "text": "Завершилася 1280 доба героїчного протистояння Українського народу російському повномасштабному воєнному вторгненню.\n🔸 Чоловіки віком від 18 до 22 років зможуть виїжджати за кордон. Зміни запрацюють наступного дня після офіційного опублікування постанови Кабміну. Про це повідомила Юлія Свириденко\n🔸 Нацгвардієць Владислав вижив після катувань окупантів: росіяни перерізали йому горло та скинули в яму. Чоловік зміг вибратися і п’ять діб добирався до українських позицій, повзучи\n🔸 Окупанти зайшли в села Запорізьке й Новогеоргіївка на Дніпропетровщині та намагаються закріпитися. Генштаб ЗСУ наголосив, що ці населені пункти не окуповані. У Запорізькому ворога зупинили, а в Новогеоргіївці тривають активні бої\n🔸 У США вбили 23-річну українку, яка рятувалася за кордоном від війни. Її тіло знайшли з ножовим пораненням. А в Парижі навпроти Ейфелевої вежі зґвалтували 32-річну українку. В обох випадках підозрюваних уже затримали\n🔸 Множинне громадянство для українців буде доступне з Німеччиною, Польщею, Чехією, США та Канадою — заявив Володимир Зеленський\n 🔸 Трамп знову пригрозив росії \"дуже серйозними наслідками\", якщо не припинить бойові дії в найближчі два тижні.\nПідбірка новин: hromadske, BBC\nЗагалом, від початку цієї доби відбулося 130 бойових зіткнень.\nЗагарбники завдали два ракетних та 40 авіаційних ударів, застосував дві ракети та скинув 57 керованих авіабомб. Крім цього, росіяни залучили для ураження 1 708 дронів-камікадзе та здійснили 2 947 обстрілів позицій наших військ і населених пунктів.\nНа Північно-Слобожанському і Курському напрямках з початку доби українські воїни відбили шість штурмових дій окупантів, ще шість тривають до цього часу. Також ворог завдав три авіаційних удари, застосувавши п’ять керованих авіабомб, та здійснив 170 обстрілів, з яких один – із реактивних систем залпового вогню.\nНа Південно-Слобожанському напрямку ворог чотири рази атакував позиції українських захисників та отримав відсіч поблизу Глибокого, Вовчанська, Красного Першого та у бік Дорошівки.\nНа Куп’янському напрямку ворожі підрозділи здійснили п’ять безуспішних штурмових дій, намагаючись прорватися на позиції наших оборонців у напрямку населених пунктів Куп’янськ та Нова Кругляківка.\nНа Лиманському напрямку з початку доби російські загарбники 27 разів атакували позиції українців поблизу населених пунктів Новомихайлівка, Карпівка, Колодязі, Мирне, Торське та у бік населених пунктів Шандриголове, Ставки, Дронівка та Серебрянка. Наразі українські захисники відбивають дев’ять атак противника.\nНа Сіверському напрямку ворог шість разів намагався прорватися у районі Григорівки та у напрямку Серебрянки, Виїмки, Федорівки.\nНа Краматорському напрямку зафіксовано чотири бойові зіткнення, підрозділи противника намагалися просунутися у бік Ступочок.\nНа Торецькому напрямку росіяни вісім разів атакували позиції Сил оборони. Зусилля наступу окупанти сконцентрували у районах Торецька, Олександро-Калинового та в напрямку населених пунктів Бересток, Степанівка, Полтавка. Один бій триває.\nВід початку доби на Покровському напрямку російські підрозділи 30 рази намагалися прорвати українську оборону у районах населених пунктів Никанорівка, Новоекономічне, Миролюбівка, Промінь, Лисівка, Котлине, Удачне, Новоукраїнка та у напрямку Володимирівки, Рубіжного, Білицького, Родинського, Покровська, Новопавлівки.\nСили оборони стримують ворожі штурми, противник зазнає значних втрат — сьогодні на цьому напрямку знешкоджено 107 окупантів, з яких 67 — безповоротно. Наші захисники знищили три одиниці автомобільного транспорту, артилерійську систему, 16 безпілотних літальних апаратів, засіб РЕБ, три пункти управління БпЛА та три укриття для особового складу. Також значно пошкоджено артилерійську систему, одиницю спеціальної техніки, три пункти управління БпЛА та шість укриттів противника.\nНа Новопавлівському напрямку українські підрозділи зупинили 10 ворожих атак на позиції наших військ поблизу населеного пункту Зелений Гай, Шевченко, Воскресенка, Комишуваха, Новогеоргіївка та у напрямку Філії, Іскри та Олександрограда, ще шість бойових зіткнень тривають дотепер.\nНа Гуляйпільському та Оріхівському напрямках бойових зіткнень не зафіксовано.\nНа Придніпровському напрямку противник здійснив дві безрезультатних спроби наступу, зазнав втрат та відступив.\nСьогодні варто відзначити воїнів 426 окремого батальйону безпілотних систем, які ефективно протидіють ворогу.\r\n \n\nБажаю здоров’я, шановні українці!\nГоловне за день. Дуже активно контактуємо з усіма нашими партнерами в коаліції охочих, різні рівні – і військовий, і політичний. Європа, Сполучені Штати Америки. Головнокомандувач, міністр оборони, МЗС, Офіс – усі, хто потрібен, всі задіяні. Кожного дня – контакти з нашими партнерами: перемовини, зустрічі. Важливо, щоб усе було максимально практичним: які сили на землі, у небі, на морі – усе має бути чітко визначено. А основа безпеки – сильна наша українська армія, наші українські Сили оборони. А отже, фінансування довгострокове для армії, забезпечення зброєю – усе це буде. Я хочу подякувати кожному партнеру, який уже з нами. Важливо збільшити темп роботи над усіма деталями.\nСьогодні я говорив із британськими військовими: начальником Штабу оборони Британії – чинним – та його наступником. Я вдячний за підтримку. Ми обговорили і фронт, і наші перспективи, і ключові основи майбутніх безпекових гарантій. Дуже цінуємо нашу співпрацю з Британією.\nЗараз на тижні будуть контакти з Туреччиною, будуть контакти з країнами Затоки, з країнами Європи, які можуть бути майданчиками для розмови з росіянами. З нашого боку все буде максимально готове, щоб війну закінчити. Важливо, щоб партнери це підтвердили. І надалі все буде залежати виключно від волі лідерів світу – передусім від Сполучених Штатів Америки, – щоб тиснути на росію. Потрібні нові кроки, новий тиск: санкції, тарифи – усе це має бути на столі. Ми говорили про це з генералом Келлогом учора, ми працюємо з американцями дуже змістовно – після нашої зустрічі у Вашингтоні ми маємо нову основу для спільної роботи. Це суттєво. росія дає сигнали виключно про те, що збирається й надалі ухилятися від реальних перемовин. Це можна змінити тільки сильними санкціями, сильними тарифами – справжнім тиском. Робимо й наші кроки, які можуть вплинути. Я хочу подякувати за влучність нашим воїнам – українські дрони, українські ракети справді добре працюють. російська логістика, російська паливна інфраструктура це відчувають.\nСьогодні були військові доповіді. Також – Василь Малюк, голова Служби безпеки України. Українські активні операції, захисні наші операції – ми будемо все це продовжувати, інших варіантів ворог не залишає.\nЩе кілька речей.\nГоворили сьогодні з Прем’єр-міністром України. Зокрема, про підготовку до зими – до опалювального сезону. Дуже важливо збільшити відповідну співпрацю з нашими європейськими країнами, партнерами – є хороші домовленості в нас із Норвегією, також потрібно більш активно працювати із Єврокомісією. Щойно провів я нараду з дипломатичною командою – МЗС, Офіс, усі. Ми готуємо нові контакти з лідерами країн-партнерів. Ми очікуємо, що найближчі тижні будуть дуже активними.\nХочу подякувати всім, хто нам допомагає!\nСлава Україні!"
    },
    {
        "title": "Довбик близький до оренди у Вільярреал",
        "image": "https://images.football.ua/i/news/630x373/561/561932.jpg",
        "text": "Український нападник Роми Артем Довбик наближається до переходу в іспанський Вільярреал, повідомляє журналіст Саша Тавольєрі у соцмережі X.\nЗа даними джерела, сторони досягли суттєвого прогресу у переговорах щодо оренди форварда. Угода передбачає опцію викупу контракту, а Вільярреал покриватиме зарплату Довбика протягом орендного періоду.\nСам гравець готовий перейти до Іспанії, проте для завершення трансферу Ромі потрібно підшукати заміну на його позицію. Якщо оренда відбудеться, Довбик стане другим українцем у складі Вільярреала — раніше до клубу приєднався молодіжний воротар збірної України Яків Кінарейкін, який гратиме за дубль.\nВільярреал у сезоні-2025/26 виступатиме у Лізі чемпіонів після п’ятого місця в чемпіонаті Іспанії та прямої кваліфікації в основний раунд турніру.\nМинулого сезону Артем Довбик відіграв за Рому 45 матчів, забив 17 голів та віддав 4 результативні передачі.\nРаніше повідомлялося, що Рома виставила на трансфер Довбика."
    },
    {
        "title": "Дубль Мбаппе і гол Вінісіуса забезпечив Реалу перемогу над Овьєдо",
        "image": "https://images.football.ua/i/news/630x373/561/561907.jpg",
        "text": "Реал Мадрид упевнено здобув другу перемогу поспіль у Ла Лізі, розгромивши Овьєдо на виїзді з рахунком 3:0 у матчі другого туру сезону-2025/26.\nЗ перших хвилин зустрічі команда Хабі Алонсо контролювала гру, демонструючи перевагу як у володінні м’ячем, так і в створенні моментів. Господарі намагалися діяти компактно в обороні, але зупинити атакувальну лінію мадридців було надзвичайно складно.\nПерший гол Реал забив на 37-й хвилині — Кіліан Мбаппе скористався помилкою захисників та вивів свою команду вперед. У другому таймі Овьєдо спробував додати гостроти біля воріт Куртуа, але їхні зусилля не дали результату. \nНаприкінці зустрічі мадридці закріпили свою перевагу. Спершу Мбаппе оформив дубль, реалізувавши свій шанс, а за кілька хвилин Вінісіус Жуніор довів рахунок до розгромного — 3:0.\nЗавдяки цій перемозі Реал Мадрид набрав шість очок після двох турів і перебуває серед лідерів чемпіонату разом із Барселоною та Вільярреалом.\nРеал Овьєдо — Реал Мадрид 0:3\nГоли: Мбаппе, 37, 83, Вінісіус, 90+3\nРеал Овьєдо: Есканделл — Луенго, Костас, Кальво, Альхассан — Сібо — Відаль, Ілич (Еджарія, 72), Дендонкер (Касорла, 90), Чайра — Рондон\nРеал Мадрид: Куртуа — Карвахаль (Александер-Арнольд, 87), Рюдігер, Гюйсен, Каррерас — Мастантуоно (Вінісіус, 63), Вальверде, Чуамені, Гоес (Діас, 63) — Гюлер (Гарсія, 74), Мбаппе (Себальйос, 87)\nПопередження: Ілич, Кальво — Вінісіу"
    },
    {
        "title": "Реал Ов'єдо — Реал Мадрид. Анонс і прогноз на матч Ла Ліги 24.08.2025",
        "image": "https://images.football.ua/i/news/630x373/561/561743.jpg",
        "text": "Цей поєдинок стане справжнім випробуванням для новачка Ла Ліги, який спробує протистояти одному з грандів іспанського футболу.\nРеал Ов'єдо — Реал Мадрид\nНеділя, 24 серпня, 22:30, стадіон Естадіо Нуево Карлос Тартьєре, Ов’єдо. Арбітр зустрічі — Ф. Тейшейра Вітіенес.\r\nПряма трансляція на медіасервісі MEGOGO.\n\nРеал Мадрид прагнутиме здобути другу поспіль перемогу на старті сезону Ла Ліги-2025/26, вирушивши в гості до новачка еліти Реал Ов'єдо в неділю ввечері. “Лос Бланкос” відкрили сезон мінімальною перемогою 1:0 над Осасуною, тоді як Реал Ов'єдо, повернувшись до вищого дивізіону, зазнав поразки 0:2 від Вільярреала.\nРеал Ов'єдо повертається до Ла Ліги вперше з сезону-2000/01, пробившись через плей-оф Сегунди минулого сезону. “Сині” свого часу виступали навіть у третьому та четвертому дивізіонах, тож їхнє повернення до еліти — вражаюче досягнення. Проте цього сезону команда Велько Пауновича, ймовірно, боротиметься за виживання. Стартовий матч проти Вільярреала, відомого як “Жовта субмарина”, завершився поразкою 0:2, що стало складним дебютом для новачка.\nІсторично Овьєдо виграв лише 14 із 85 матчів проти Реал Мадрида, зазнавши 55 поразок, включно з розгромом 0:4 у Кубку Іспанії в листопаді 2022 року. Однак остання зустріч команд у Ла Лізі в червні 2001 року завершилася нічиєю 1:1, а три з останніх чотирьох поєдинків у чемпіонаті між цими суперниками закінчувалися внічию.\nРеал Ов'єдо активно працював на трансферному ринку, а досвідчений нападник Саломон Рондон залишиться ключовою фігурою в атаці. Реал Мадрид під керівництвом Хабі Алонсо посів друге місце в Ла Лізі минулого сезону, відставши від Барселони на чотири очки, і вилетів у чвертьфіналі Ліги чемпіонів від Арсеналу. Цього літа “вершкові” підписали чотирьох гравців, зокрема трьох захисників, але планують посилити півзахист наступного літа, оскільки велике підписання до закриття нинішнього вікна виглядає малоймовірним.\nКоманда Алонсо прагне здобути перемоги над Ов'єдо та Мальоркою перед міжнародною паузою у вересні, щоб закріпитися у верхній частині таблиці. Реал Ов'єдо не зможе розраховувати на Альваро Лемоса через травму, а Сантьяго Коломбатто, Хайме Сеане та Лукас перебувають під питанням. Давід Костас повертається після дискваліфікації, але Альберто Рейна пропустить матч через вилучення в грі з Вільярреалом.\nУ Реал Мадрида травмовані Джуд Беллінгем, Ферлан Менді, Ендрік і Едуардо Камавінга, але Антоніо Рюдігер повертається після дискваліфікації. Едер Мілітао довів свою готовність у матчі з Осасуною і, ймовірно, складе пару в центрі оборони з Діном Гюйсеном, а Браїм Діас може знову витіснити Родріго в атаці.\nРеал Ов'єдо: Есканделль — Костас, Дендонкер, Кальво — Відаль, Іліч, Сібо, Альгассане — Чайра — Рондон, Хассан.\nРеал Мадрид: Куртуа — Александер-Арнольд, Мілітао, Гюйсен, Каррерас — Вальверде, Чуамені, Гюлер — Браїм — Мбаппе, Вінісіус."
    },
    {
        "title": "Барселона зробила неймовірний камбек проти Леванте",
        "image": "https://images.football.ua/i/news/630x373/561/561834.jpg",
        "text": "Каталонська Барселона в рамках 2-го туру іспанської Ла Ліги вирушила у Валенсію на гру проти Леванте.\nГосподарі поля повели в матчі з різницею у два м'яча ще в першому таймі: спочатку Ромеро відкрив рахунок своїм точним ударом, а перед самою перервою Моралес реалізував пенальті, і каталонці опинилися в жахливому становищі.\nПісля перерви Барселона різко додала і швидко повернула паритет у зустрічі: спочатку Педрі красивим ударом скоротив відставання у рахунку, а вже за кілька хвилин Ферран Торрес відновив нічийний результат — 2:2.\nГра залишалася напруженою до самого фінального свистка, і коли здавалося, що все закінчиться нічиєю, у доданий час автогол Ельгезабаля приніс гостям перемогу. В підсумку, Барселона, програючи 0:2, зуміла вирвати три очки у Леванте в надважкому матчі."
    },
    {
        "title": "Леванте — Барселона. Анонс і прогноз на матч Ла Ліги 23.08.2025",
        "image": "https://images.football.ua/i/news/630x373/561/561742.jpg",
        "text": "Цей поєдинок обіцяє стати справжнім випробуванням для чемпіонів Сегунди, які зійдуться з чемпіоном Ла Ліги! \nЛеванте — Барселона\nСубота, 23 серпня, 22:30, стадіон Сьюдад де Валенсія, Валенсія. Арбітр зустрічі — Алехандро Ернандес\r\nПряма трансляція на медіасервісі MEGOGO.\n\nЧемпіони Сегунди Леванте прагнутимуть здивувати чинного володаря титулу Ла Ліги Барселону, коли ці дві команди зійдуться у другому турі сезону-2025/26 у суботу ввечері. Барселона вже очолює турнірну таблицю Ла Ліги, розпочавши сезон із впевненої перемоги 3:0 над Мальоркою, яка залишилася в меншості. Натомість Леванте, повернувшись до еліти, розпочав із поразки 1:2 від Алавеса.\nЛеванте здобув путівку до Ла Ліги, вигравши Сегунду минулого сезону, і тепер прагне закріпитися в найвищому дивізіоні другий сезон поспіль вперше з 2022 року. Команда Хуліана Калеро розуміє, що попереду складний сезон, а поразка від Алавеса, одного з потенційних конкурентів у боротьбі за виживання, стала розчаруванням.\n“Жаби” виграли лише шість із 45 попередніх матчів проти Барселони, що підкреслює складність їхнього завдання. Хоча їхня остання зустріч у квітні 2022 року була напруженою (Барселона перемогла 3:2), а остання перемога Леванте над каталонцями датована листопадом 2019 року. Також варто згадати матч у травні 2018 року, коли Леванте здобув драматичну перемогу 5:4 на своєму полі.\nЦього літа Леванте був надзвичайно активним на трансферному ринку, а найдорожчим придбанням став Хон Андер Оласагості з Реал Сосьєдада. У стартовому матчі проти Алавеса дебютував Джеремі Тольян, який відзначився голом, і 30-річний захисник, ймовірно, знову вийде в основі разом із ще одним новачком Ману Санчесом. Роджер Бругу, який забив 11 голів у Сегунді минулого сезону, також збереже місце в стартовому складі.\nБарселона, у свою чергу, без особливих зусиль розібралася з Мальоркою в першому турі. Голами відзначилися Рафінья та Ферран Торрес у перші 23 хвилини, а Ламіне Ямал довершив розгром у другому таймі. Два вилучення у складі Мальорки лише полегшили завдання команді Гансі Фліка.\nКаталонці, які забили 102 голи в Ла Лізі минулого сезону, знову виглядають грізною силою, особливо після підписання Маркуса Рашфорда. Хоча минулого сезону Барселона зазнала шести поразок у чемпіонаті, цього року команда прагне покращити результати та поборотися за успіх у Лізі чемпіонів, де торік зупинилася на стадії півфіналу.\nЛеванте не зможе розраховувати на Альфонсо Пастора через травму, а Оласагості, Кервін Арріага, Годуїн Кояліпу та Алан Маттурро перебувають під питанням. У Барселони травмований Марк-Андре тер Штеген, але Роберт Левандовські повернувся до тренувань і може потрапити до заявки, хоча, ймовірно, розпочне матч на лаві запасних через проблеми зі стегном. Жюль Кунде, імовірно, вийде на позиції правого захисника, а Ферран Торрес, який забив у першому турі, продовжить грати в центрі атаки. Водночас Войцех Щесни, Жерар Мартін і Руні Бардджі ще не зареєстровані.\nЛеванте: Кампос — Ельгесабаль, Фуенте, Кабельо — Тольян, Лосано, Рей, Санчес — Мартінес — Ромеро, Бругу.\nБарселона: Гарсія — Кунде, Араухо, Кубарсі, Бальде — Педрі, Де Йонг — Ямал, Фермін, Рафінья — Торрес."
    },
    {
        "title": "Челсі продав Вейгу Вільярреалу",
        "image": "https://images.football.ua/i/news/630x373/561/561739.jpg",
        "text": "Ренату Вейга перейшов до Вільярреала, про що офіційно оголосив Челсі, завершивши постійний трансфер 22-річного захисника до клубу Ла Ліги.\nІспанія трансферна. Літні переходи-2025\nКонтракт португальця з іспанцями діятиме до червня 2032 року, а сума угоди складе 29,5 мільйона євро з урахуванням бонусів, із включенням значного відсотка від майбутньої перепродажі гравця.\nВейга провів 18 матчів за лондонців у першій половині минулого сезону після переходу з Базеля в липні 2024 року, а другу половину провів в оренді в Ювентусі."
    },
    {
        "title": "Жирона активувала клаусулу Ваната, іспанці заплатили Динамо 20 млн євро — Романо",
        "image": "https://images.football.ua/i/news/630x373/562/562192.jpg",
        "text": "Іспанська Жирона викупила контракт нападника Динамо Київ Владислава Ваната.\nЯк повідомляє журналіст Фабріціо Романо, угода була фіналізована вночі — о третій годині клуб активував клаусулу гравця.\nСума трансферу склала 20 мільйонів євро, і Ванат уже найближчим часом приєднається до нової команди. Для українського форварда це буде перший досвід виступів у Ла Лізі.\n23-річний український форвард підпише п’ятирічний контракт із каталонською командою, де вже виступають його співвітчизники Віктор Циганков та Владислав Крапивцов.\nУ минулому сезоні Владислав Ванат став найкращим бомбардиром УПЛ, забивши 21 гол та віддавши 9 асистів у 45 поєдинках всіх турнірів за Динамо. Нову кампанію Ванат розпочав із 3 м’ячів та 2 результативних передач у семи матчах."
    },
    {
        "title": "Мілан домовився з Нкунку — Sky Sports",
        "image": "https://images.football.ua/i/news/630x373/562/562113.jpg",
        "text": "Італійський Мілан досяг принципової згоди про перехід з універсальним нападником лондонського Челсі Крістофером Нкунку. Про це повідомляє Sky Sports.\nЗа інформацією джерела, наразі \"россонері\" ведуть активні перемовини з керівництвом \"синіх\" щодо фінансових умов трансферу 27-річного француза. З самим футболістом вже узгоджено п'ятирічний контракт.\nЗазначається, що лондонський клуб хоче отримати за свого гравця більше 30 мільйонів євро. Обидві сторони позитивно оцінюють перебіг переговорів.\nЧинна трудова угода гравця з клубом розрахована до 30 червня 2029 року. Трансфермаркт оцінює його у 35 млн. євро.\nМинулого сезону КрІс Нкунку відіграв за Челсі 48 матчів, забив 15 голів та віддав 5 результативних передач."
    },
    {
        "title": "Італія трансферна. Літні переходи-2025",
        "image": "https://images.football.ua/i/news/630x373/558/558300.jpg",
        "text": "Всі переходи Серії А цього міжсезоння — в одному місці! Пропонуємо вам слідкувати за трансферами футболістів у рамках чемпіонату Італії в наведеній нижче таблиці.\nСкорочення:\nпо — повернення з оренди\r\nор — оренда\r\nва — вільний агент\r\nзк — завершив кар'єру\r\nбк — без клубу\nн — нападник\r\nп — півзахисник\r\nз — захисник\r\nв — воротар\nПримітка: суми вказані в таблиці у валюті євро (€) згідно з даними авторитетного порталу transfermarkt\n🇺🇦 Україна трансферна. Літні переходи-2025\r\n🏴󠁧󠁢󠁥󠁮󠁧󠁿Англія трансферна. Літні переходи-2025\r\n🇪🇸 Іспанія трансферна. Літні переходи-2025\r\n🇩🇪 Німеччина трансферна. Літні переходи-2025\r\n🇫🇷 Франція трансферна. Літні переходи-2025"
    },
    {
        "title": "Флоренці завершив кар'єру у 34 роки",
        "image": "https://images.football.ua/i/news/630x373/562/562057.jpg",
        "text": "Колишній захисник збірної Італії Алессандро Флоренці вирішив завершити кар'єру у віці 34 років. Про це футболіст оголосив у своєму Instagram.\nОстаннім клубом 34-річного італійця був Мілан, за який він виступав з літа 2022 року. У складі \"россонері\" він провів 77 матчів, забив три м'ячі та віддав сім асистів.\nТакож Алессандро виступав за Рому, Кротоне, ПСЖ та Валенсію. На його рахунку 526 офіційних поєдинків, у яких він забив 75 голів та віддав 43 асисти.\nПубликация от ALESSANDRO FLORENZI (@florenzi)\n \nНа клубному рівні Флоренці ставав чемпіоном Серії А з Міланом, а також вигравав Кубок та Суперкубок Франції з ПСЖ.\nНа міжнародному рівні Алессандро провів 49 матчів за збірну Італії, разом з якою він став чемпіоном Європи 2020 року. На його рахунку 49 матчів, два забиті м'ячі та три гольові передачі."
    },
    {
        "title": "Сассуоло підписав Матича",
        "image": "https://images.football.ua/i/news/630x373/562/562003.png",
        "text": "Сассуоло оголосив про підписання досвідченого сербського півзахисника Неманьї Матича. Угода з 37-річним футболістом розрахована до 30 червня 2026 року з опцією автоматичного продовження ще на один сезон за виконання певних умов.\nМатич за свою кар'єру він виступав за Челсі, Бенфіку, Манчестер Юнайтед, Рому, Ренн та Ліон, зігравши понад 600 офіційних матчів на клубному рівні.\nУ складі Челсі серб виграв два титули Прем’єр-ліги, Кубок Англії та Кубок ліги, у Бенфіці здобув чемпіонський титул і три кубкові трофеї, а також має у своєму активі Кубок Словаччини. Крім того, на його рахунку 251 матч у Прем’єр-лізі, 107 ігор у єврокубках і 48 поєдинків за збірну Сербії.\nЗавдяки своєму насиченому послужному списку Матич став найтитулованішим футболістом в історії Сассуоло. \nНагадаємо, що у червні цього року півзахисник Ліона отримав двоматчеву дискваліфікацію від Ліги 1 за інцидент із заклеєною ЛГБТ-символікою на формі під час матчу чемпіонату Франції. Після цього він залишив Ліон."
    },
    {
        "title": "Інтер розпочав новий сезон Серії А зі знищення Торіно",
        "image": "https://images.football.ua/i/news/630x373/561/561970.jpg",
        "text": "У матчі першого туру Серії А Інтер впевнено обіграв Торіно з рахунком 5:0. Голи забили Бастоні (18), Тюрам (36, 62), Лаутаро Мартінес (52) та Бонні (72).\nГосподарі повністю контролювали гру від початку до кінця. Торіно ж створював небезпеку епізодично, проте реалізувати моменти не зміг, а атаки Інтера були надзвичайно результативними.\nПеремога стала яскравим стартом сезону для Інтера та демонстрацією сильного командного взаєморозуміння під керівництвом Крістіана Ківу, який дебютував у чемпіонаті в якості наставника \"нерадзуррі\".\nІнтер — Торіно 5:0\nГоли: Бастоні, 18, Тюрам, 36, 62, Мартінес, 52, Бонні, 72"
    },
    {
        "title": "Серія А: Ювентус впевнено здолав Парму, нічия Аталанти та Пізи",
        "image": "https://images.football.ua/i/news/630x373/561/561905.jpg",
        "text": "Завершились два матчі першого туру Серії А-2025/26.\nНовачок Серії А Піза продемонстрував, що не збирається бути аутсайдером сезону. Команда Альберто Джилардіно діяла сміливо та впевнено на полі в Бергамо, створивши кілька небезпечних моментів біля воріт Аталанти.\nНа 26-й хвилині гості відкрили рахунок завдяки рикошету від Хіна, який зрізав м’яч у власні ворота. Піза мала шанс подвоїти перевагу ще до перерви — удар Морео головою міг стати результативним, але Карнезеккі здійснив неймовірний сейв і врятував Аталанту від другого пропущеного гола.\nУ другому таймі команда Івана Юріча значно додала в атаці. На 50-й хвилині Джанлука Скамакка зрівняв рахунок точним пострілом із середньої дистанції. Після цього Аталанта мала ще кілька можливостей вирвати перемогу, але господарям так і не вдалося реалізувати свої моменти.\nУ підсумку матч завершився бойовою нічиєю, а Піза показала, що готова гідно конкурувати навіть із топовими командами Серії А.\nАталанта — Піза 1:1\nГоли: Скамакка, 50 -  Гін (аг), 26\nАталанта: Карнезеккі — Гін, Скальвіні (Коссуну, 84), Джимсіті — Белланова, де Рон, Пашалич (Едерсон, 71), Залевські — Де Кетеларе (Самарджич, 84), Мальдіні (Сулемана, 72) — Скамакка (Крстович, 72)\nПіза: Ніколас — Денун, Караччоло, Канестреллі — Туре, Ебішер, Марін, Ангорі — Віньято, Морео — Майстер\nПопередження: Мальдіні, СулеманаЮвентус стартував у новому сезоні Серії А впевненою перемогою над Пармою, але результат дався туринцям непросто. Перший тайм пройшов без голів, проте обидві команди створили кілька гострих моментів. Після перерви господарі зуміли переламати хід гри: на 59-й хвилині новачок команди Джонатан Девід відзначився своїм дебютним голом, замкнувши передачу Кенана Йилдиза.\nНа 83-й хвилині Ювентус залишився вдесятьох — Андреа Камб’яcо отримав пряму червону картку за удар суперника в обличчя. Попри чисельну меншість, туринці не тільки втримали перевагу, але й змогли подвоїти рахунок: Душан Влахович, який вийшов на заміну замість Девіда, забив другий м’яч після ще одного асисту Йилдиза. 2:0\nЮвентус — Парма 2:0\nГоли: Девід, 59, Влахович, 84\nЮвентус: Ді Грегоріо — Калулу, Бремер, Гатті (Маріу, 57) — Камб'язо, Локателлі (Копмейнерс, 57), Тюрам, Келлі — Консейсан, Їлдиз (Маккенні, 89) — Девід (Влахович, 70)\nПарма: Судзукі — Дельпрато, Чиркаті, Валенті — Левік, Ордоньєс, Кейта, Валері — Алмквіст, Бернабе — Шарпентьє\nПопередження: Гатті — Судзукі\nВилучення: Камб'язо, 83"
    },
    {
        "title": "Трансфер Боніфейса в Мілан на межі зриву",
        "image": "https://images.football.ua/i/news/630x373/561/561821.jpg",
        "text": "Трансфер нападника леверкузенського Баєра Віктора Боніфейса, який ще вчора прилетів до Італії для підписання контракту з Міланом, може зірватися. Про це повідомляє журналіст Саша Тавольєрі.\nЗа інформацією джерела, після стандартного медогляду у 24-річного нігерійця виявлено проблеми з коліном. Через це форварда було направлено на поглиблене медичне обстеження для прийняття остаточного рішення щодо купівлі гравця Баєра.\nЗазначимо, що Боніфейс двічі переносив розрив хрестоподібних зв'язок виступаючи за норвезький Буде-Глімт. У січні 2024 року, граючи вже за \"фармацевтів\", у нападника були серйозні проблеми з привідними м'язами, а в листопаді того ж року через важку травму стегна він залишився поза грою на 12 матчів.\nВіктор Боніфейс загалом провів за Баєр 61 матч, забив 32 голи та віддав 12 результативних передач. У складі \"фармацевтів\" нігерієць ставав чемпіоном Бундесліги та володарем Кубку Німеччини."
    },
    {
        "title": "Нкунку переходить до Мілана — Романо",
        "image": "https://images.football.ua/i/news/630x373/562/562120.jpg",
        "text": "Центральний нападник Крістофер Нкунку залишить Челсі заради переходу до Мілана, передає журналіст Фабріціо Романо.\nГравець уже погодився на підписання п'ятирічного контракту з \"россонері\". Очікується, що сума трансферу складе приблизно 35 млн євро фіксованою сумою й може сягнути 42-х млн з урахуванням бонусів.\nЗа даними порталу transfermarkt, РБ Лейпциг у липні 2023 року отримав від Челсі за Нкунку 60 млн. У дебютному сезоні (14 матчів, три гола) із лондонським клубом повноцінно заявити про себе Крістоферу завадили травми.\nПротягом минулої кампанії нині 27-річний француз відзначився 15-ма результативними ударами й п'ятьма гольовими передачами в 48-ми поєдинках. Вихованець ПСЖ допоміг \"синім\" виграти Лігу конференцій і Клубний чемпіонат світу.\nРомано пише, що Челсі й Мілан мають підготувати необхідні для переходу Нкунку документи вже сьогодні, 28 серпня.\nРаніше повідомлялося, що трансфер таланта лісабонського Спортінга до міланського гранда опинився на межі зриву."
    },
    {
        "title": "ПСЖ не без проблем здолав Анже без участі Забарного",
        "image": "https://images.football.ua/i/news/630x373/561/561772.jpg",
        "text": "У матчі 2-го туру чемпіонату Франції ПСЖ на своєму полі обіграв Анже з рахунком 1:0. Український захисник Ілля Забарний залишився в запасі та не вийшов на поле.\nКоманда Луїса Енріке з перших хвилин заволоділа м’ячем і створювала моменти, але реалізація підводила господарів. На 26-й хвилині Усман Дембеле не реалізував пенальті, пробивши вище воріт.\nПерший тайм завершився без голів, але одразу після перерви ПСЖ вийшов уперед: на 50-й хвилині Фабіан Руїс потужним ударом вразив ціль.\nПопри подальшу ігрову перевагу, парижани більше не зуміли збільшити рахунок і довели матч до мінімальної перемоги.\nПСЖ – Анже 1:0\r\nГол: Руїс, 50"
    },
    {
        "title": "Мама Рабьо дратує Де Дзербі через нападки на Марсель",
        "image": "https://images.football.ua/i/news/630x373/561/561745.jpg",
        "text": "Роберто Де Дзербі, головний тренер Марселя, прокоментував конфлікт у роздягальні, після якого Адрієна Рабьо та Джонатана Роу відсторонили й виставили на трансфер через бійку після поразки від Ренна (0:1) у першому турі Ліги 1.\n\"Я звик говорити про те, що відбувається в роздягальні, і там треба навести порядок. Якщо на роботі двоє співробітників б’ються, як у британському пабі, а партнер лежить непритомний, що має зробити роботодавець у Франції? Два варіанти: відсторонення чи звільнення\", — заявив він, наголосивши на необхідності ієрархії в клубі.\nДе Дзербі додав: \"Драку, яку рознімали охоронці, я бачу вперше, хоч сам виріс на вулиці й звик до подібного. Але коли охоронці мусять нас захищати... Оточення Рабьо бреше, не про мене, а про Пабло Лонгорію й Мехді Бенатію. Мене дратує, що мама Адрієна нападає на них. Вона забула: я зробив її сина капітаном у грі проти ПСЖ і дав йому більше уваги та обіймів за сезон, ніж своєму власному. Ми знаємо, як керувати Марселем на благо клубу\".\nРаніше мама Рабьо розкритикувала Марсель за подвійні стандарти."
    },
    {
        "title": "Забарний потрапив до заявки ПСЖ на матч проти Анже",
        "image": "https://images.football.ua/i/news/630x373/561/561735.jpg",
        "text": "Сьогодні, 22 серпня, ПСЖ проведе домашній матч проти Анже у рамках другого туру чемпіонату Франції.\nУ заявку команди Луїса Енріке потрапив український захисник Ілля Забарний, який цього літа перебрався до Парижа з Борнмута.\n\n22-річний українець уже дебютував у ПСЖ, вийшовши у стартовому складі на матч стартового туру Ліги 1 проти Нанта (1:0).\nДля Забарного це може бути перший матч на стадіоні Парк де Пренс у футболці ПСЖ.\nМатч ПСЖ — Анже розпочнеться о 21:45 за Києвом."
    },
    {
        "title": "Луїс Енріке прокоментував ситуацію навколо Забарного та сафонова ",
        "image": "https://images.football.ua/i/news/630x373/561/561669.jpg",
        "text": "Головний тренер французького ПСЖ Луїс Енріке висловився про гру в одній команді українського захисника Іллі Забарного та матвєя сафонова. Цитує іспанського фахівця RMC Sport.\n\"Як ладнають між собою Забарний та сафонов? Спорт, і футбол зокрема, — найкращий спосіб об'єднати людей і створити єдність, а не роз'єднання. Спорт і люди — поза політичними компромісами та економічними інтересами політиків\", — заявив Енріке.\nЦього сезону Ілля Забарний провів за ПСЖ один матч у Лізі 1 проти Нанта (1:0).\nРаніше Забарний прокоментував дебют за ПСЖ."
    },
    {
        "title": "Трапп перейшов у Париж",
        "image": "https://images.football.ua/i/news/630x373/561/561578.jpg",
        "text": "Париж на своєму офіційному сайті оголосив про підписання контракту з воротарем Айнтрахта Кевіном Траппом.\nУгода з 35-річним німцем розрахована до літа 2028 року. Сума трансферу становила близько одного мільйона євро.\nТрапп виступав за Айнтрахт з літа 2019 року, коли залишив ПСЖ. Минулого сезону він провів 36 матчів, з яких дев'ять на нуль за 46 пропущених м'ячів.\nУ першому турі Ліги 1 Париж поступився Анже (0:1), а наступного туру зіграє проти Марселя — гра пройде 23 серпня."
    },
    {
        "title": "Марсель офіційно виставив Рабьо та Роу на трансфер через дисциплінарні причини",
        "image": "https://images.football.ua/i/news/630x373/561/561554.jpg",
        "text": "Марсель офіційно повідомив на своєму сайті, що центральний півзахисник Адрієн Рабьо та нападник Джонатан Роу були виставлені на трансферний ринок. \nРішення було ухвалене після неприйнятної поведінки футболістів у роздягальні після матчу проти Ренна.\nЦей крок узгоджений із тренерським штабом під керівництвом Роберто Де Дзербі та відповідає внутрішньому кодексу поведінки клубу, — йдеться у заяві.\nФранцузький клуб вже повідомив Рабьо та Роу про своє рішення не продовжувати з ними співпрацю.\nНагадаємо, що суперечка цих двох гравців у роздягальні переросла у жорстку словесну перепалку та погрози — зійшлися лоб у лоб, перш ніж їх розтягнули партнери та члени тренерського штабу."
    },
    {
        "title": "Де Дзербі відсторонив Рабьо від першої команди Марселя через жорсткий конфлікт із одноклубником",
        "image": "https://images.football.ua/i/news/630x373/561/561498.jpg",
        "text": "Олімпік Марсель ухвалив рішення тимчасово відсторонити Адрієна Рабьо та Джонатана Роу від тренувань із першою командою.\nЯк повідомляє RMC, санкції стали наслідком конфлікту між гравцями після поразки від Ренна (0:1) у першому турі Ліги 1.\nЗа даними джерела, суперечка у роздягальні переросла у жорстку словесну перепалку та погрози, а гравці зійшлися лоб у лоб, перш ніж їх розтягнули партнери та члени тренерського штабу. Керівництво клубу вирішило не залишати інцидент без реакції та застосувало дисциплінарні заходи до обох своїх гравців.\nКрім тимчасового відсторонення, Марсель може запропонувати Рабьо та Роу зробити пожертву у фонд клубу як символ вибачення перед командою та вболівальниками за свою повердінку.\nКоманда Роберто Де Дзербі вже готується до матчу другого туру Ліги 1 проти Парижа, який відбудеться в суботу. Тренування розпочнуться без Рабьо та Роу, які залишаються поза складом на невизначений термін."
    },
    {
        "title": "ПСЖ розкрив деталі стосунків між Забарним та Сафоновим",
        "image": "https://images.football.ua/i/news/630x373/561/561926.jpg",
        "text": "Після переходу Іллі Забарного до ПСЖ цього літа серед уболівальників виникли побоювання щодо його співіснування з російським голкіпером Матвеєм Сафоновим. У контексті війни між Україною та Росією багато хто очікував можливих конфліктів у роздягальні парижан.\nЯк повідомляє Le Parisien, керівництво ПСЖ було добре поінформоване про потенційні ризики ще до трансферу й обговорило ситуацію з обома гравцями. Клуб хотів переконатися, що вони готові працювати разом, і наразі все проходить без проблем.\nЗа інформацією джерела, Забарний і Сафонов дотримуються професійних відносин, спілкуються виключно у рамках роботи та поводяться як звичайні партнери по команді. Попри це, клуб обережно підходить до медійної складової й намагається уникати публікацій, які могли б створити хибне враження про їхню надмірну близькість через можливі політичні наслідки.\nУсередині колективу жодних конфліктів не зафіксовано, і ПСЖ запевняє, що ситуація під контролем.\nРаніше повідомлялось, що ПСЖ шукає новий клуб для Сафонова."
    },
    {
        "title": "Німеччина трансферна. Літні переходи-2025",
        "image": "https://images.football.ua/i/news/630x373/558/558385.png",
        "text": "Всі переходи Бундесліги цього міжсезоння — в одному місці! Пропонуємо вам таблицю з літніми переходами футболістів в рамках першості Німеччини.\nСкорочення:\nпо — повернення з оренди\r\nор — оренда\r\nва — вільний агент\r\nзк — завершив кар'єру\nн — нападник\r\nп — півзахисник\r\nз — захисник\r\nв — воротар\nЗауваження: суми вказані у таблиці у валюті євро (€) згідно з даними авторитетного порталу Transfermarkt.\n🇺🇦 Україна трансферна. Літні переходи-2025\r\n🏴󠁧󠁢󠁥󠁮󠁧󠁿Англія трансферна. Літні переходи-2025\n🇪🇸 Іспанія трансферна. Літні переходи-2025\r\n🇮🇹 Італія трансферна. Літні переходи-2025\r\n🇫🇷 Франція трансферна. Літні переходи-2025"
    },
    {
        "title": "Баєр Леверкузен підписав Лукаса Васкеса",
        "image": "https://images.football.ua/i/news/630x373/562/562018.jpg",
        "text": "Баєр Леверкузен оголосив про підписання правого захисника Лукаса Васкеса, повідомляє офіційний сайт \"фармацевтів\". \n34-річний футболіст приєднався до команди на правах вільного агента після завершення контракту з Реалом.\nДоговір гравця з німецьким клубом розрахований до червня 2027 року. Васкес виступатиме у футболці з номером 21.\nWillkommen bei #Bayer04, Lucas Vazquez! 🇪🇸🤗#VamosVazquez | #Werkself pic.twitter.com/mfVtBMMQH0\nМинулого сезону-2024/25 Васкес провів 53 матчі у всіх турнірах, серед яких 32 — у Ла Лізі та 10 — у Лізі чемпіонів. Загалом він зіграв 402 офіційні поєдинки за мадридський клуб, з яким здобув 23 трофеї."
    },
    {
        "title": "Чуквуемека перейшов до Боруссії з Челсі",
        "image": "https://images.football.ua/i/news/630x373/562/562010.jpg",
        "text": "Боруссія Дортмунд викупила півзахисника Карні Чуквуемеку в Челсі, уклавши з ним контракт до 2030 року.\nПовідомляється, що Челсі отримає близько 25 мільйонів євро з урахуванням бонусів, а також відсоток від майбутньої перепродажі.\nЧуквуемека виступав за Боруссію на правах оренди з лютого цього року. За \"джмелів\" він провів 17 матчів та забив один гол.\nРаніше повідомлялося, що Боруссія Дортмунд продовжила контракт із Ніко Ковачем."
    },
    {
        "title": "Боруссія Дортмунд продовжила контракт із Ніко Ковачем",
        "image": "https://images.football.ua/i/news/630x373/562/562001.jpg",
        "text": "Боруссія Дортмунд оголосила про продовження контракту з головним тренером Ніко Ковачем.\nНова угода 53-річного фахівця розрахована до 30 червня 2027 року.\nКовач разом зі своїм тренерським штабом очолив клуб у січні 2025 року, коли команда перебувала на 11-му місці в турнірній таблиці Бундесліги. Під його керівництвом Боруссія продемонструвала потужний фінальний ривок і забезпечила собі місце в груповому етапі Ліги чемпіонів.\nКерівництво клубу високо оцінило внесок Ковача у відновлення стабільності та результатів команди, тому вирішило продовжити співпрацю.\nРаніше стало відомо, що Боруссія Д близька до підписання нападника Вулвергемптона."
    },
    {
        "title": "Лукас Васкес перейде у Баєр як вільний агент — Романо",
        "image": "https://images.football.ua/i/news/630x373/561/561980.jpg",
        "text": "Баєр Леверкузен уклав угоду з колишнім правим захисником Реала Лукасом Васкесом, який приєднається до німецького клубу на правах вільного агента. Про це повідомив відомий інсайдер Фабріціо Романо.\nМедичне обстеження футболіст уже пройшов у секретному режимі, а підписання контракту заплановано на вівторок. Подробиці угоди поки не розголошуються, однак перехід вважається завершеним.\nУ минулому сезоні Васкес провів 32 матчі в Ла Лізі, відзначився одним голом і п’ятьма результативними передачами.\nРаніше Лукас Васкес прокоментував свій відхід із мадридського Реалу."
    },
    {
        "title": "Бундесліга: Гамбург з дебютом Гочолеішвілі стримав Боруссію М",
        "image": "https://images.football.ua/i/news/630x373/561/561897.jpg",
        "text": "У черговому матчі стартового туру німецької Бундесліги менхенгладбахська Боруссія не змогла обіграти Гамбург.\nМатч закінчився із рахунком 0:0. Господарі поля більше володіли м'ячем та створили на кілька моментів більше своїх опонентів, проте реалізувати їх не вдалося.\nТакож зазначимо, що у складі Гамбурга в рамках Бундесліги дебютував орендований захисник донецького Шахтаря Гіоргі Гочолеішвілі, який провів на полі 86 хвилин.\nБоруссія Менхенгладбах — Гамбург 0:0\nБоруссія Менхенгладбах: Ніколас — Скаллі, Ельведі, К'яродія (Нетц, 77), Улльріх (Дікс, 77) — Онора, Райц, Штогер (Нойгаус, 66), Зандер (Кастроп, 83), Гак — Табакович (Матіно, 83).\nГамбург: Фернандеш — Омарі, Ельфадлі, Торунаріга — Гочолеішвілі (Мікельбренсіс, 86), Капальдо (Мефферт, 86), Ремберг, Мугейм — Сахіті (Філіпп, 66), Кенігсдорффер (Поульсен, 74), Рессінг-Лелесііт (Домпе, 74).\nПопередження: Райц, Скаллі — Капальдо."
    },
    {
        "title": "Бундесліга: Кельн дотиснув Майнц",
        "image": "https://images.football.ua/i/news/630x373/561/561882.jpg",
        "text": "У матчі стартового туру німецької Бундесліги Кельн у гостях здобув мінімальну перемогу над Майнцем із рахунком 1:0.\nДо останньої хвилини матчу рахунок на табло фіксував 0:0, незважаючи на те, що з 60 хвилини господарі поля грали в меншості після вилучення Пауля Небеля, який отримав пряму червону картку.\nТим не менш, на останній хвилині основного часу матчу гості реалізували чисельну перевагу, коли результативним ударом відзначився Маріус Бюльтер.\nМайнц — Кельн 0:1\nГол: Бюльтер, 90\nМайнц: Центнер — да Кошта, Ганче Ольсен (Белль, 65), Кор (Зіб, 90) — Касі (Белль, 65), Сано, Амірі (Мелоні, 65), Мвене — Небель, Сон — Голлербах (Вайпер, 15).\nКельн: Швебе — Шмід, Гюберс, Краусс (Аче, 67) — Себулонсен (Вальдшмідт, 74), Йоуганнессон (Кайнц, 80), Мартель, Лунн (Озкачар, 67) — Тільманн (Ель-Мала, 67), Камінські — Бюльтер.\nПопередження: Лунн, Шмід.\nВилучення: Небель, 60."
    },
    {
        "title": "Боруссія Д орендувала Ансельміно",
        "image": "https://images.football.ua/i/news/630x373/562/562051.jpg",
        "text": "Лондонський Челсі та дортмундська Боруссія останніми роками налагодили цілком непогані зв’язки, і тому із столиці Великої Британії періодично надходить підсилення для \"жовто-чорних\".\nНапередодні дортмундці оголосили про підписання півзахисника Карні Чуквуемеки, але на цьому співпраця з \"синіми\" цього літа себе не обмежила.\nДругою частиною великої пакетної угоди став аргентинський центральний захисник Аарон Ансельміно.\nНа відміну від свого тепер уже колишнього партнера по Челсі, 20-річний виконавець перейшов лише на правах річної оренди без права викупу.\nЗа \"дорослу\" команду Челсі Ансельміно встиг відіграти лише кілька хвилин на Клубному чемпіонаті світу-2025, тоді як його трансфер із Бока Хуніорс із попередньою орендою до зими цього року коштував 16,5 млн євро."
    }
]