[
    {
        "title": "Черговий гол Семеньйо допоміг Манчестер Сіті набути переваги над Ньюкаслом у Кубку ліги",
        "image": "https://images.football.ua/i/news/630x373/571/571406.jpg",
        "text": "Дуже інтенсивним є календар англійського футболу на початку календарного року, адже тут традиційно намішано безліч турнірів, від чого у вболівальників голова йде обертом. Кубок англійської ліги, потребу в якому ставлять під сумнів кожного розіграшу, але все одно проводять і далі, також тут присутній. І якщо вже справа дійшла до півфінальної стадії, яка складається з двох протистоянь для кожної з пари, то чому б не приділити трохи уваги й цьому змаганню.\nТим паче, що в поточному сезоні пари вийшли достатньо іменитими. Зокрема, Ньюкаслу дістався Манчестер Сіті з необхідністю проводити першу частину дуелі на Сент-Джеймс Парк, де \"містяни\" в цьому сезоні вже поступались у рамках першого кола. Що тоді, що зараз, кадрова ситуація в обох командах викликала певні питання, тож Едді Гау та Хосеп Гвардіола навряд чи були в захваті, коли доля вчергове визначила їм необхідність зустрітись поміж собою.\nЗрозуміло, що \"сороки\" прагнули заручитись підтримкою власних уболівальників та забезпечити собі хоч якийсь прийнятний результат на домашній арені. І принаймні в плані побудови гри в захисті в першому таймі були максимально надійними. У гостей так і не виникло жодного гольового моменту, тоді як Ньюкасл контратаки таки дочекався, проте Вісса ще на самому початку матчу з лівого флангу штрафного запустив м’яч над воротами.\nУ другій половині гри в атакувальному плані команди явно надолужили недоліки першої половини. Ситуація могла набрати несподівано швидких обертів у моменті з ударом по власних воротах від Гордона, який змушений був парирувати Поуп на самій лінії. А вже за мить після цього Траффорд мав витягувати під поперечиною удар головою від того-таки Вісса, після чого Бруно Гімараес перевірив на міцність ліву стійку.\nСіті після цього знову перевів гру на чужу половину поля, і цього разу без забитого м’яча таки не пішов. На 53 хвилині простріл доку з лівого флангу на ближній Бернарду перевів на дальню під удар Семеньйо в порожні ворота. Ось і сказав своє слово \"зимовий\" новачок \"містян\" знову. Але Ньюкасл цей успіх суперників точно не мав збити з власного шляху.\nІнша справа була б, якщо другий гол Семеньйо в цій грі таки зарахували арбітри на 63 хвилині, але під час удару ганського нападника арбітри на VAR таки знайшли офсайд у Голанда, який розташувався трохи ближче до воріт, коли партнер завдав удару злету у воротарського з подачі кутового з лівого флангу від Рейндерса, який тоді тільки встиг з’явитись на футбольному полі. Сент-Джеймс Парк це рішення зустрів овацією, бо інакше Ньюкасл міг опинитись за бортом цієї гри вже посеред другого тайму.\nЗамість цього \"сороки\" отримали ще трохи часу для того, щоб щось запропонувати в атаці, але настільки наполегливими в завершальній стадії, як до цього, уже не були. І зрештою поява на полі свіжого Шеркі дала команді Гвардіоли не просто закрити цю гру ще одним голом за підсумком стінки двох Раянів на лівому фланзі штрафного, але й створити для себе дуже важливий гандикап на майбутнє. Бо календар у \"містян\" справді шалений.\nМатч-відповідь у цій парі відбудеться 4 лютого на Етіхаді.\n\r\nНьюкасл — Манчестер Сіті 0:2\nГоли: Семеньйо, 53, Шеркі, 90+9\nНьюкасл: Поуп — Дж. Мерфі (Барнс, 45+2), Тіав, Ботман, Голл — Майлі, Жоелінтон, Гімараєс (Тріпп'єр, 87) — Ремзі (Тоналі, 69), Вісса (Вольтемаде, 69), Гордон (Еланга, 69).\nМанчестер Сіті: Траффорд — Нунес (Льюїс, 62), Хусанов, Аллейн, Аке (Аїт-Нурі, 88) — Сілва, О’Райлі (Родрі, 61) — Семеньйо, Доку (Шеркі, 77), Фоден (Рейндерс, 62) — Голанд.\n\nПопередження: Жоелінтон, Гімараєс, Тоналі — О'Райлі, Нунеш, Сілва"
    },
    {
        "title": "Каррік офіційно очолив Манчестер Юнайтед",
        "image": "https://images.football.ua/i/news/630x373/571/571394.jpg",
        "text": "Манчестер Юнайтед офіційно оголосив про призначення Майкла Карріка головним тренером чоловічої першої команди після того, як Рубена Аморіма було скандально звільнено.\nКонтракт із 44-річним фахівцем розрахований до кінця сезону-2025/26. Каррік добре знайомий із клубом — у статусі гравця він провів за Манчестер Юнайтед 464 матчі та виграв п’ять титулів Прем’єр-ліги, Лігу чемпіонів, Лігу Європи, Кубок Англії, два Кубки ліги та Клубний чемпіонат світу.\n\nПісля завершення ігрової кар’єри у 2018 році Каррік увійшов до тренерського штабу першої команди, працював із Жозе Моурінью та Оле-Гуннаром Сульшером, а після відходу норвежця тимчасово очолював Манчестер Юнайтед у 2021 році. Останнім місцем роботи англійця був Мідлсбро, який він тренував протягом двох з половиною років.\nКарріку допомагатимуть Стів Голланд, Джонатан Вудгейт, Тревіс Бінніон, Джонні Еванс та Крейг Моусон. Клуб також подякував тимчасовому керманичу Даррену Флетчеру за роботу на минулому тижні — він продовжить працювати з командою U-18."
    },
    {
        "title": "Манчестер Юнайтед погодив призначення Карріка виконувачем обов’язків головного тренера",
        "image": "https://images.football.ua/i/news/630x373/571/571339.jpg",
        "text": "Манчестер Юнайтед досяг принципової домовленості щодо призначення Майкла Карріка виконувачем обов’язків головного тренера до завершення поточного сезону. Про це повідомляє The Athletic.\nУгода передбачає також формування тренерського штабу Карріка та наразі перебуває на стадії фіналізації контрактних деталей. Офіційне оголошення очікується найближчим часом. Якщо процес буде завершено без затримок, перший матч під керівництвом Карріка Юнайтед проведе в суботу проти Манчестер Сіті на Олд Траффорд.\nРішення щодо тимчасового наставника ухвалювалося під керівництвом спортивного директора Джейсона Вілкокса та генерального директора Омара Берради. Остаточне схвалення надали співвласник клубу сер Джим Реткліфф і родина Глейзерів. Після цього керівництво зосередиться на пошуку постійної заміни Рубену Аморіму, якого було звільнено 5 січня.\nРаніше Каррік уже виконував обов’язки головного тренера Манчестер Юнайтед у 2021 році після відставки Оле Гуннара Сульшера. Тоді команда здобула дві перемоги та один раз зіграла внічию. Після призначення Ральфа Рангніка він залишив клуб.\nОстаннім місцем роботи Карріка був Мідлсбро. Він очолив команду у жовтні 2022 року та вивів її з 21-го місця на четверте в Чемпіоншипі, однак у плей-оф клуб не зумів пробитися до Прем’єр-ліги. У наступних сезонах результати команди погіршилися, і після кампанії-2024/25 років англійського фахівця було звільнено.\nПеред манчестерським дербі Юнайтед посідає сьоме місце в турнірній таблиці АПЛ, відстаючи від Манчестер Сіті на 11 очок і п’ять позицій."
    },
    {
        "title": "Ньюкасл Юнайтед — Манчестер Сіті. Анонс і прогноз на матч Кубка англійської ліги 13.01.2026",
        "image": "https://images.football.ua/i/news/630x373/571/571286.jpg",
        "text": "Перший крок до Вемблі буде зроблено на Сент-Джеймс Парк, де чинний володар Кубка англійської ліги Ньюкасл Юнайтед прийматиме Манчестер Сіті у стартовому матчі півфінального протистояння. Для обох команд мотивація очевидна — на кону стоїть шанс наблизитися до трофея, який у фанатському середовищі часто люблять недооцінювати, проте жодна з команд точно буде не проти поповнити свою кімнату цією \"чашкою\".\nВІВТОРОК, 13 СІЧНЯ, 22:00 ▪️ СЕНТ-ДЖЕЙМС ПАРК, НЬЮКАСЛ ▪️ ГОЛОВНИЙ АРБІТР — КРІС КАВАНА ▪️ ПРЯМА ТРАНСЛЯЦІЯ НА SETANTA SPORTS\nКоманда Едді Гау підходить до півфіналу з особливим статусом. Саме Ньюкасл є чинним переможцем турніру, здобувши в минулому сезоні перший великий трофей за 70 років. Захист титулу \"сороки\" наразі проводять доволі впевнено: розгром Бредфорда, прагматичні перемоги над Тоттенгемом і Фулгемом, а також феноменальна серія з дев’яти поспіль перемог у Кубку ліги — все це лише підкреслює кубковий характер команди Гау.\n\nДодаткову впевненість господарям додає форма на власному стадіоні. Ньюкасл не програє на Сент-Джеймс Парк уже 13 матчів поспіль, а також має позитивний баланс у домашніх зустрічах із Манчестер Сіті в останні роки. Попри серйозні кадрові проблеми в обороні та виснажливі 120 хвилин і серію пенальті проти Борнмута в Кубку Англії, \"сороки\" знову розраховують на шалений тиск, підтримку трибун і швидку, агресивну гру попереду.\nМанчестер Сіті приїжджає на Тайнсайд у чудовому настрої та з довгою безпрограшною серією — 12 матчів у всіх турнірах. Команда Пепа Гвардіоли нещодавно знищила Ексетер із рахунком 10:1, нагадавши, наскільки руйнівною може бути її атакувальна машина навіть у ротаційному складі. Водночас саме Кубок ліги в останні роки залишався для містян \"проблемним\" турніром, і нинішній вихід до півфіналу — перший з часів легендарної серії з чотирьох поспіль виграного \"улюбленого\" титулу.\n\nКадрова ситуація змушує Гвардіолу імпровізувати в захисті, однак повернення ключових гравців у середній лінії та глибина атакувального потенціалу дозволяють Сіті залишатися фаворитом майже будь-якого протистояння. Для гостей надзвичайно важливо привезти з Ньюкасла позитивний результат, адже матч-відповідь на Етіхаді дає шанс довести справу до фіналу. Водночас спогад про поразку 2:1 на цьому ж стадіоні в АПЛ восени 2025 року змушує \"містян\" діяти максимально обережно.\nЗа версією букмекерів, сьогодні більше шансів на успіх мають підопічні Пепа Гвардіоли. Так, на перемогу Манчестер Сіті в основний час пропонується коефіцієнт 2.14, тоді як потенційний успіх Ньюкасла оцінюється показником 3.14. Ймовірність нічийного результату представлена ​​коефіцієнтом 3.75. \nНЬЮКАСЛ ЮНАЙТЕД : Рамсдейл — Майлі, Тіав, Ботман, Голл — Тоналі, Бруно — Гордон, Вольтемаде, Барнс — Вісса\nМАНЧЕСТЕР СІТІ : Траффорд — Нунеш, Хусанов, Еллейн, О’Райлі — Гонсалес — Шеркі, Фоден, Рейндерс, Доку — Голанд"
    },
    {
        "title": "Тоттенгем виграв боротьбу в Астон Вілли за Галлагера — Романо",
        "image": "https://images.football.ua/i/news/630x373/571/571314.jpg",
        "text": "Центральний півзахисник мадридського Атлетіко Конор Галлагер стане гравцем Тоттенгема.\nЯк повідомляє інсайдер Фабріціо Романо, 25-річний англійський футболіст уже поінформував мадридський клуб про своє рішення приєднатися до табору \"шпор\".\nЗа інформацією джерела, Тоттенгем заплатить за гравця 40 мільйонів євро. Йдеться про повноцінний трансфер, який дозволив лондонцям випередити Астон Віллу в боротьбі за футболіста.\nРаніше бірмінгемський клуб погодив угоду з Атлетіко, однак сам Галлагер не дав остаточної згоди на цей перехід, обравши варіант із Тоттенгемом.\nУ поточному сезоні Конор Галлагер провів за \"матрацників\" 27 матчів у всіх турнірах, забив 3 голи та віддав 1 асист. Раніше в АПЛ англійський хавбек виступав за Челсі, вихованцем якого він є, та Крістал Пелес на правах оренди."
    },
    {
        "title": "Каррік погодився очолити Манчестер Юнайтед на правах виконувача обов’язків",
        "image": "https://images.football.ua/i/news/630x373/571/571295.jpg",
        "text": "Майкл Каррік прийняв усі умови контрактної пропозиції Манчестер Юнайтед і близький до призначення виконувачем обов’язків головного тренера команди. Про це повідомляють журналісти Фабріціо Романо та Флоріан Плеттенберг.\nЗа інформацією джерел, сторони фактично узгодили всі деталі угоди, а офіційне оформлення очікується вже цього тижня.\nОстанніми днями ключовими стали особисті переговори між керівництвом клубу та Карріком, після яких саме він вийшов на перше місце серед кандидатів.\nРаніше Манчестер Юнайтед також розглядав варіант із поверненням Оле-Гуннара Сульшера, однак наразі саме Каррік має найкращі шанси отримати тимчасову посаду після звільнення Рубена Аморіма.\nНагадаємо, Майкл Каррік уже виконував обов’язки головного тренера Манчестер Юнайтед у 2021 році. Тоді команда під його керівництвом обіграла Арсенал і Вільярреал, а також зіграла внічию з Челсі."
    },
    {
        "title": "Каррік наблизився до призначення тимчасовим тренером Манчестер Юнайтед",
        "image": "https://images.football.ua/i/news/630x373/571/571254.jpg",
        "text": "Протягом останніх 12 годин Майкл Каррік досяг значного прогресу в перемовинах із Манчестер Юнайтед щодо можливого призначення на посаду тимчасового головного тренера, повідомляє Фабріціо Романо.\nЗустріч Карріка з представниками клубу пройшла в робочому форматі. Сторони обговорили тактичні підходи та ідеї щодо управління командою.\nЗа підсумками перемовин Каррік наразі вважається основним кандидатом на роль наставника команди на перехідний період.\nМайкл Каррік уже має досвід роботи на чолі Манчестер Юнайтед. Наприкінці 2021 року він короткий час виконував обов’язки головного тренера після відходу Уле Гуннара Сульшера. Пізніше фахівець очолив Мідлсбро, де працював до свого звільнення в червні 2025 року."
    },
    {
        "title": "Челсі — Арсенал. Анонс і прогноз на матч Кубка англійської ліги 14.01.2026",
        "image": "https://images.football.ua/i/news/630x373/571/571291.jpg",
        "text": "Перша частина півфіналу Кубка англійської ліги дарує лондонське дербі, яке цілком заслуговує на статус афіші рівня Вемблі. Челсі та Арсенал зійдуться на Стемфорд Бридж у першому матчі двоматчевого протистояння, де ціна кожної помилки надзвичайно висока, а боротьба за путівку до фіналу обіцяє бути безкомпромісною.\nСЕРЕДА, 14 СІЧНЯ, 22:00 ▪️ СТЕМФОРД БРИДЖ, ЛОНДОН ▪️ ГОЛОВНИЙ АРБІТР — САЙМОН ГУПЕР ▪️ ПРЯМА ТРАНСЛЯЦІЯ НА SETANTA SPORTS\nДля Челсі цей півфінал відкриває нову сторінку. Після зміни тренера команда Ліама Росеньйора вже встигла гучно заявити про себе, розгромивши Чарльтон із рахунком 5:1 у Кубку Англії. Втім, за яскравою перемогою ховається нестабільність: лише один виграш у п’яти останніх матчах у всіх турнірах і серія ігор, де \"сині\" регулярно як забивають, так і пропускають.\n\nУ Кубку ліги Челсі поки що йде без поразок, здолавши Лінкольн, Вулвергемптон та Кардіфф, а півфінальна стадія традиційно складається для клубу вдало — чотири перемоги у п’яти останніх спробах. Домашній фактор також грає на користь господарів: Челсі забиває в кожному з 12 останніх матчів на Стемфорд Бридж, хоча оборонна надійність продовжує залишатися під великим питанням.\nАрсенал підходить до дербі в майже ідеальному тонусі. Команда Мікеля Артети, продовжуючи впевнено очолювати турнірну таблицю АПЛ, виграла вісім із дев’яти останніх матчів і продовжує боротьбу одразу на чотирьох фронтах. У чвертьфіналі Кубка ліги \"каноніри\" драматично пройшли Крістал Пелес у серії пенальті, де ключову роль зіграв Кепа, а нещодавній виїзний розгром Портсмута з рахунком 4:1 лише додав впевненості.\n\nОсобливо вражає гостьова серія Арсеналу — 13 матчів поспіль із забитими м’ячами на виїзді. Ба більше, \"каноніри\" не програють Челсі вже вісім очних зустрічей, а на Стемфорд Бридж востаннє поступалися ще у 2018 році. Дисципліна, глибина складу та стабільність роблять Арсенал одним із головних фаворитів турніру, проте є один нюанс: фронтів багато, тому без розподілу фізичних кондицій не обійтися навіть такому глибокому складу, як в Арсеналу.\nЗа версією букмекерів, сьогодні більше шансів на успіх мають підопічні Мікеля Артети. Так, на перемогу Арсеналу в основний час пропонується коефіцієнт 2.36, тоді як потенційний успіх Челсі оцінюється показником 3.00. Ймовірність нічийного результату представлена ​​коефіцієнтом 3.40. \nЧЕЛСІ : Йоргенсен — Гюсто, Чалоба, Фофана, Кукурелья — Джеймс, Фернандес — Естеван, Палмер, Нету — Делап\nАРСЕНАЛ : Кепа — Тімбер, Саліба, Габріел, Льюїс-Скеллі — Едегор, Субіменді, Райс — Сака, Йокерес, Мартінеллі"
    },
    {
        "title": "Арбелоа емоційно прокоментував своє призначення в Реал",
        "image": "https://images.football.ua/i/news/630x373/571/571365.jpg",
        "text": "Альваро Арбелоа, який замінив Хабі Алонсо на тренерському містку мадридського Реала, дав свій перший коментар у новому статусі. Іспанський фахівець випромінює впевненість та готовий брати на себе відповідальність за результати.\nАрбелоа зізнався, що очолити головну команду — це пік його амбіцій: \"Це здійснення мрії. Я розумію відповідальність, яка на мені лежить, і приймаю її з великим ентузіазмом\", — зізнався тренер.\nФахівець окремо наголосив на якості складу, ставши на захист досвідчених гравців, яких останнім часом критикували в пресі: \"Не варто забувати, що в команді є футболісти з шістьма перемогами в ЛЧ — про це надто швидко забувають\", — заявив він.\nНа питання, чи розглядає він себе як тимчасову фігуру, Арбелоа відповів патріотично по відношенню до клубу: \"Я тут уже 20 років і залишатимуся стільки, скільки цього захоче Реал. Це мій дім». — наголосив Альваро.\nЗнаючи структуру клубу зсередини, Арбелоа зробив важливий анонс для вихованців академії Ла Фабрика, назвавши її найкращою у світі. Він дав зрозуміти, що за його каденції кантерано можуть розраховувати на ігрові хвилини в першій команді.\nДебют на тренерському містку Альваро Арбелоа відбудеться вже 14 січня проти Альбасете в рамках 1/8 фіналу Кубка Іспанії. Початок матчу запланований на 22:00 за київським часом."
    },
    {
        "title": "Барселона видалила пост про трансфер Канселу",
        "image": "https://images.football.ua/i/news/630x373/571/571361.jpg",
        "text": "Радість фанатів Барселони виявилася передчасною: клуб видалив офіційне оголошення про підписання Жоау Канселу майже одразу після публікації. Ситуацію прояснило авторитетне іспанське видання Mundo Deportivo.\nЯк повідомляє джерело, каталонці поспішили з анонсом. На момент публікації новини клуб ще не отримав повний пакет необхідних документів від Аль-Хіляля. Через відсутність деяких паперів офіційне підтвердження трансферу довелося тимчасово прибрати з медіаресурсів клубу.\nІнсайдери заспокоюють вболівальників: жодних проблем із самою угодою немає. Клуби продовжують обмін файлами в робочому режимі. Сам гравець вже прибув до Барселони та готовий приєднатися до команди.\nОчікується, що блаугранас повернуть новину на сайт та в соцмережі одразу після того, як будуть поставлені останні підписи під документами."
    },
    {
        "title": "Юрген Клопп може очолити Реал влітку",
        "image": "https://images.football.ua/i/news/630x373/571/571360.jpg",
        "text": "Мадридський Реал розглядає Юргена Клоппа як одного з головних кандидатів на посаду головного тренера з літа 2026 року. Цю інформацію підтвердив журналіст Sky Sport Deutschland Флоріан Плеттенберг.\nНаразі німецький фахівець пов'язаний довгостроковою угодою з концерном Red Bull, де він обіймає посаду керівника глобального футбольного напрямку. Клопп сильно асоціює себе з цим проєктом, проте інтерес з боку Королівського клубу може змінити все.\nЯк зазначає джерело, Реал має для Клоппа величезну привабливість. Якщо Флорентіно Перес зробить офіційну пропозицію, Юрген готовий її ґрунтовно розглянути та, ймовірно, повернутися до тренерської діяльності.\nНагадаємо, що зараз обов'язки тренера вершкових тимчасово виконує Альваро Арбелоа, але клуб шукає зіркового наставника саме на довгострокову перспективу з нового сезону."
    },
    {
        "title": "Мбаппе пропустив перше тренування Реала під керівництвом Арбелоа",
        "image": "https://images.football.ua/i/news/630x373/571/571359.jpg",
        "text": "У мадридському Реалі розпочалася нова сторінка після гучного звільнення Хабі Алонсо. Новий наставник Альваро Арбелоа провів своє перше тренування з командою, однак воно пройшло без участі головної зірки — Кіліана Мбаппе.\nФранцузький нападник отримав додатковий час на відпочинок. Мбаппе досі відчуває наслідки травми коліна, через яку він розпочав фінальний матч Суперкубка Іспанії проти Барселони (2:3) на лаві запасних. Очікується, що Кіліан пропустить найближчий матч Кубка Короля проти Альбасете, який відбудеться вже в середу.\nТренерський штаб не планує ризикувати здоров'ям лідера в грі проти команди з нижчого дивізіону. Попри чутки про конфлікти з колишнім тренером, Мбаппе публічно подякував Хабі Алонсо в соцмережах:\n\"Це був короткий період, але мені було приємно грати для вас і вчитися у вас. Дякую за довіру з першого дня. Успіхів у наступному розділі вашого шляху\", — написав нападник\nПовернення Кіліана на поле очікується не раніше суботнього матчу Ла Ліги проти Леванте."
    },
    {
        "title": "Офіційно: Жоау Канселу повертається в Барселону",
        "image": "https://images.football.ua/i/news/630x373/571/571358.jpg",
        "text": "Барселона офіційно оголосила про підписання Жоау Канселу.\nПортугальський фулбек повертається до клубу, де вже успішно виступав у сезоні 2023/24. Сторони погодили орендну угоду, яка буде чинною до червня 2026 року.\nЗа цю оренду саудівський клуб отримає суму в розмірі близько 4 мільйонів євро. У свій другий прихід до столиці Каталонії Канселу обрав собі 2-й номер.\nУ нинішній кампанії, португалець відіграв за лідерів 6 ігор у всіх турнірах, забив один гол та віддав дві результативні передачі."
    },
    {
        "title": "Реал Мадрид оголосив про відставку Хабі Алонсо та призначення Арбелоа",
        "image": "https://images.football.ua/i/news/630x373/571/571296.jpg",
        "text": "Реал Мадрид офіційно повідомив про завершення співпраці з Хабі Алонсо на посаді головного тренера першої команди після поразки у Суперкубку Іспанії від каталонської Барселони. Рішення було ухвалене за взаємною згодою сторін, інформує офіційний сайт \"вершкових\".\nУ клубі підкреслили, що Хабі Алонсо назавжди залишиться частиною мадридської родини як легенда Реала, яка завжди гідно представляла цінності клубу. Керівництво подякувало тренеру та його штабу за виконану роботу і побажало успіхів у подальшій кар’єрі.\nТакож Реал Мадрид оголосив ім’я нового наставника першої команди. Ним став Альваро Арбелоа, який з червня 2025 року очолював Кастілью та працює в тренерській системі клубу з 2020 року. За цей час Арбелоа здобув низку трофеїв на рівні академії, зокрема требл із Хувеніл А у сезоні-2022/23.\nЯк футболіст Альваро Арбелоа виступав за Реал Мадрид з 2009 по 2016 рік, провівши 238 офіційних матчів і вигравши вісім трофеїв, серед яких дві Ліги чемпіонів. Також він був частиною легендарної збірної Іспанії, з якою став чемпіоном світу та дворазовим чемпіоном Європи.\nНагадаємо, що Хабі Алонсо очолював мадридський Реал з літа 2025 року. Всього на чолі \"вершкових\" він провів 34 матчі."
    },
    {
        "title": "Рафінья: Якби Флік не прийшов у команду, я б покинув Барселону",
        "image": "https://images.football.ua/i/news/630x373/571/571264.jpg",
        "text": "Нападник Барселони Рафінья поділився враженнями від фіналу Суперкубка Іспанії проти Реала, у якому каталонці перемогли 3:2, а бразилець оформив дубль, включаючи переможний гол.\n\"Я б не став стверджувати, що це мої найкращі моменти в сезоні — я до себе вимогливий. Можу лише сказати, що завжди віддаюся команді, допомагаю і в обороні, і в атаці, роблю те, на що здатний. У нас багато молодих гравців. Наявність такого мислення і постійного бажання перемагати важливо для клубу. Ми будемо боротися за трофеї.\nОдягнувши цю футболку, головною метою має бути виграш титулів. Ми працюємо у цьому напрямку. Найважливіше сьогодні те, що команда у другому таймі вийшла зібраною. Ми зробили те, що було потрібне Гансі Фліку. Знаєте, якби він не прийшов у команду, я покинув би Барселону. Він все змінив і сказав мені, що я буду важливим — це те, що потрібно гравцеві, впевненість\", — сказав бразилець.\nДо вашої уваги відео найкращих моментів матчу Барселона — Реал у рамках фіналу Суперкубка Іспанії-2026."
    },
    {
        "title": "\"Яка ж це довбана маячня\": Беллінгем жорстко відреагував на інсайди про конфлікт з Хабі Алонсо",
        "image": "https://images.football.ua/i/news/630x373/571/571404.jpg",
        "text": "Центральний зірковий півзахисник мадридського Реала Джуд Беллінгем публічно відреагував на інформацію, яку раніше оприлюднили ESPN та The Athletic, стосовно його взаємин із колишнім головним тренером мадридського клубу Хабі Алонсо.\nУ матеріалах йшлося про те, що англієць, а також Федеріко Вальверде і Вінісіус Жуніор нібито не вірили в ідеї тренера та виступали проти нього.\nБеллінгем емоційно спростував ці твердження, опублікувавши заяву в офіційному застосунку. 22-річний футболіст наголосив, що подібні інсайди не мають нічого спільного з реальністю та вводять уболівальників в оману.\n\"Дотепер я дозволяв занадто багатьом подібним речам проходити повз, завжди сподіваючись, що правда з часом випливе сама собою. Але чесно кажучи… яка ж це довбана маячня.\nЩиро шкода людей, які чіпляються за кожне слово цих клоунів та їхніх “джерел”. Не вірте всьому, що читаєте. Час від часу цих людей потрібно притягувати до відповідальності за поширення такої шкідливої дезінформації заради кліків та штучного роздування скандалів\", — написав Беллінгем у своєму офіційному застосунку.\nНагадаємо, після звільнення Хабі Алонсо новим головним тренером мадридського Реала було призначено Альваро Арбелоа."
    },
    {
        "title": "Аталанта перехопила  Распадорі у Роми",
        "image": "https://images.football.ua/i/news/630x373/571/571344.jpg",
        "text": "Італійська Аталанта готує гучне підсилення атакувальної лінії. Як повідомляє авторитетний інсайдер Фабріціо Романо, клуб із Бергамо досяг повної домовленості про перехід Джакомо Распадорі з мадридського Атлетіко.\nТрансфер став результатом несподіваних нічних переговорів, під час яких керівництву Богині вдалося швидко закрити угоду як з іспанським клубом, так і з самим гравцем. Сума трансферу складе 23 мільйони євро.\nОсобливої пікантності цій новині додає той факт, що головним претендентом на італійського форварда вважалася Рома. Однак Аталанта зуміла діяти рішучіше і буквально вихопила гравця з-під носа у столичного клубу. Найближчим часом Распадорі прибуде до Італії для проходження медичного огляду та підписання контракту.\nНагадаємо, італійський форвард перейшов до матрацників, влітку 2025 року з Наполі за 25 млн євро. У нинішній кампанії, Джакомо провів 14 ігор у всіх турнірах, забив 2 мʼячі та віддав 2 результативні передачі."
    },
    {
        "title": "Ювентус знищив Кремонезе",
        "image": "https://images.football.ua/i/news/630x373/571/571317.jpg",
        "text": "У матчі 20-го туру італійської Серії А Ювентус на власному полі впевнено розгромив Кремонезе з рахунком 5:0. Туринці з перших хвилин захопили ініціативу та не дозволили супернику навіть натяку на інтригу.\nРахунок було відкрито на 12-й хвилині за курйозних обставин — після подачі зі стандарту удар Фабіо Міретті влучив у голову Бремеру та дезорієнтував воротаря гостей. Уже за три хвилини перевагу господарів подвоїв Джонатан Девід, який скористався швидкою контратакою та холоднокровно реалізував свій момент.\nДо перерви Ювентус довів рахунок до розгромного — Кенан Їлдиз упевнено зіграв на добиванні після нереалізованого пенальті, встановивши 3:0.\nПісля відпочинку Кремонезе остаточно посипався: на 48-й хвилині Філіппо Терраччано зрізав м’яч у власні ворота, а ще за 16 хвилин Вестон Маккенні поставив крапку, замкнувши подачу з флангу.\nЮвентус здобув одну з найпереконливіших перемог у сезоні та підтвердив свої амбіції в боротьбі за Скудетто, тоді як Кремонезе, попри розгром, залишається на безпечній відстані від зони вильоту."
    },
    {
        "title": "Маліновський відзначився асистом проти Кальярі, побивши рекорд Шевченка в Серії А",
        "image": "https://images.football.ua/i/news/630x373/571/571297.jpg",
        "text": "У рамках 20-го туру італійської Серії А Дженоа, в стартовому складі якої вийшов атакуючий півзахисник збірної України Руслан Маліновський, на власному полі зустрілася з Кальярі.\nРахунок у цьому протистоянні було відкрито вже на сьомій хвилині зустрічі, коли Лоренцо Коломбо з Дженоа ударом лівої ноги з лівого боку штрафного майданчика влучно пробив у центр воріт.\nУ моменті з цим голом асист віддав 32-річний Маліновський, для якого він став 30-м за кар'єру в чемпіонату Італії.\nТаким чином, Руслан побив рекорд Андрія Шевченка (29) за кількістю результативних передач серед українців у рамках Серії А.\nТоп українців за асистами в Серії А:\n30 – Руслан Маліновський (Аталанта – 24, Дженоа – 6)\r\n29 – Андрій Шевченко (Мілан)\r\n7 – Олександр Заваров (Ювентус)\r\n6 – Віктор Коваленко (Спеція – 5, Емполі – 1)\r\n3 – Артем Довбик (Рома)\r\n2 – Євген Шахов (Лечче)\r\n1 – Олексій Михайличенко (Сампдорія)"
    },
    {
        "title": "Інтер і Наполі зіграли внічию у центральному матчі 20-го туру Серії A",
        "image": "https://images.football.ua/i/news/630x373/571/571248.jpg",
        "text": "Центральний поєдинок 20-го туру чемпіонату Італії між міланським Інтером та Наполі завершився нічиєю з рахунком 2:2. Матч відбувся 11 січня на стадіоні Сан-Сіро в Мілані.\nГосподарі поля відкрили рахунок уже на дев'ятій хвилині — відзначився Федеріко Дімарко. До перерви Наполі зумів відновити рівновагу завдяки точному удару Скотта Мактомінея.\nУ другому таймі Хакан Чалханоглу реалізував пенальті та знову вивів Інтер уперед, однак наприкінці зустрічі Мактоміней оформив дубль, зрівнявши рахунок.\nПісля цього туру Інтер з 43 набраними очками зберіг перше місце в турнірній таблиці Серії A. Мілан із 40 балами перебуває на другій позиції, тоді як Наполі з 39 очками займає третє місце.\nІнтер — Наполі 2:2\nГоли: Дімарко, 9, Чалханоглу, 73, пен. — Мактоміней, 26, 81"
    },
    {
        "title": "Інтер — Наполі. Анонс і прогноз на матч Серії А 11.01.2026",
        "image": "https://images.football.ua/i/news/630x373/571/571205.jpg",
        "text": "У рамках 20-го туру італійської Серії А-2025/26 у Мілані місцевий Інтер прийматиме неаполітанський Наполі (перше коло — 1:3).\n[*] — положення в турнірній таблиці\nНЕДІЛЯ, 11 СІЧНЯ, 21:45. СТАДІО ДЖУЗЕППЕ МЕАЦЦА, МІЛАН. ГОЛОВНИЙ АРБІТР — ДАНІЕЛЕ ДОВЕРІ. ПРЯМА ТРАНСЛЯЦІЯ НА MEGOGO\nІнтер і Наполі закриють черговий ігровий день чемпіонату одним із головних протистоянь усієї кампанії, а саме очною зустріччю на Стадіо Джузеппе Меацца. Міланський гранд у XXI столітті тільки двічі поступився неаполітанцям у домашніх матчах Серії А, наразі востаннє зазнавши поразки від них у Мілані наприкінці квітня 2017 року.\n\nШоста поспіль звитяга в чемпіонаті (Парма, 2:0 на виїзді) і подальша осічка Мілана дозволила \"нерадзуррі\" збільшити свою перевагу над \"россонері\" до трьох очок, тоді як сьогоднішні гості з Неаполя серед тижня теж оступилися й замість двох залікових балів відстають від лідируючої в Серії А команди Крістіана Ківу на чотири. Інтер навряд чи дозволить \"адзуррі\" цю відстань скоротити.\nСеред тижня, після чотирьох поспіль ідентичних перемог (2:0) у всіх турнірах, Наполі раптово зіграв унічию з Вероною вдома, при чому на перерву пішовши за рахунку 0:2. Подібна нестабільність цілком може коштувати колективу Антоніо Конте захисту чемпіонського титулу, а конкретно сьогодні — першої в кар'єрі керманича \"адзуррі\" поразки від Інтера, його колишнього клубу.\n\nМіланський гранд готовий помститися неаполітанцям за результат матчу першого кола й покращити свої шанси на Скудетто. За версією букмекерів, фаворитами протистояння є саме \"нерадзуррі\". Так, на перемогу Інтера можна поставити з коефіцієнтом 1.75, тоді як потенційний успіх Наполі оцінюється показником 5.15. Імовірність нічийного результату представлена ​​коефіцієнтом 3.70.\nІнтер: Зоммер — Біссек, Аканджі, Бастоні — Л. Енріке, Барелла, Чалханоглу, Зелінські, Дімарко — Тюрам, Мартінес\nНаполі: Мілінкович-Савич — Ррахмані, Буонджорно, Ж. Жезус — Ді Лоренцо, Лоботка, Мактоміней, Спінаццола — Політано, Гойлунн, Ельмас"
    },
    {
        "title": "Фіорентина — Мілан. Анонс і прогноз на матч Серії А 11.01.2026",
        "image": "https://images.football.ua/i/news/630x373/571/571204.jpg",
        "text": "У рамках 20-го туру італійської Серії А-2025/26 у Флоренції місцева Фіорентина прийматиме Мілан (перше коло — 1:2).\n[*] — положення в турнірній таблиці\nНЕДІЛЯ, 11 СІЧНЯ, 16:00. СТАДІО АРТЕМІО ФРАНКІ, ФЛОРЕНЦІЯ. ГОЛОВНИЙ АРБІТР — ДАВІДЕ МАССА. ПРЯМА ТРАНСЛЯЦІЯ НА MEGOGO\nФіорентина продовжує боротися за виживання й задля уникнення вильоту їй варто діяти надійніше, ніж у виїзному матчі проти Лаціо (2:2) серед тижня. У середу команда Паоло Ванолі втратила важливі очки, пропустивши з пенальті на 90+5 хвилині, що не дозволило їй скоротити відстань від рятівної 17-ї сходинки Серії А, яка зараз могла б складати тільки один заліковий бал замість трьох.\n\nОбігравши міланський гранд у трьох із п'яти (також дві поразки) останніх поєдинків чемпіонату на Стадіо Артеміо Франкі, флорентійці спробують здивувати всіх у вже сьогоднішній дуелі зі схильними до несподіваних осічок \"россонері\". Тим не менш, спроможність Фіорентини досягнути чогось особливого все ще викликає сумніви, навіть на тлі двох поспіль домашніх звитяг у турнірі.\nМілан у четвер драматично зіграв унічию з Дженоа вдома. Генуезці вели в рахунку з 28-ї до 90+2-ї хвилини й втратили можливість вирвати перемогу, не реалізувавши пенальті наприкінці матчу. Тепер колективу Массіміліано Аллегрі потрібно реабілітуватися перед уболівальниками й мріяти про вечірню домашню поразку Інтера від Наполі, яка в разі успіху самих \"россонері\" дозволить їм знову очолити Серію А.\n\nМіланський гранд досі не програвав на виїзді в поточній кампанії чемпіонату (5В, 3Н), а чотири з п'яти його виїзних перемог були \"сухими\". За версією букмекерів, фаворитами протистояння є підопічні Аллегрі. Так, на перемогу Мілана можна поставити з коефіцієнтом 2.14, тоді як потенційний успіх Фіорентини оцінюється показником 3.68. Імовірність нічиєї представлена ​​коефіцієнтом 3.34.\nФіорентина: де Хеа — Додо, Понграчич, Комуццо, Госенс — Фаджолі — Парізі, Мандрагора, Ндур, Гудмундссон — Кін\nМілан: Меньян — Де Вінтер, Габбія, Павлович — Салемакерс, Лофтус-Чік, Яшарі, Рабьйо, Еступіньян — Пулішич, Фюллькруг"
    },
    {
        "title": "Ківу — найкращий тренер місяця в Серії А ",
        "image": "https://images.football.ua/i/news/630x373/571/571141.jpg",
        "text": "Головного тренера міланського Інтера Крістіана Ківу визнано найкращим тренером чемпіонату Італії за підсумками грудня. Про це повідомляє офіційний сайт Серії А.\nМинулого місяця «нерадзуррі» під керівництвом румунського фахівця здобули три перемоги у трьох матчах чемпіонату Італії (Комо 4:0, Дженоа 2:1 та Аталанта 1:0).\nНа даний момент, Інтер  посідає перше місце в турнірній таблиці італійської Серії А, випереджаючи другий Мілан на три пункти."
    },
    {
        "title": "Рома без Довбика вилетіла з Кубка Італії від Торіно через гол на 90-й хвилині",
        "image": "https://images.football.ua/i/news/630x373/571/571405.jpg",
        "text": "Рома сенсаційно покинула Кубок Італії, програвши Торіно в матчі 1/8 фіналу на Стадіо Олімпіко з рахунком 2:3. Господарі, які грали без українського нападника Романа Довбика (травма), програли після голу на останніх хвилинах матчу.\nГості відкрили рахунок на 35-й хвилині завдяки Че Адамсу, який реалізував шанс після неточного рикошету від захисника Роми.\nПісля перерви Рома швидко відігралася: вже на 46-й хвилині Ермосо відзначився блискучим голом, скориставшись пасом Леона Бейлі. Проте Торіно знову вийшов вперед завдяки Адамсу на 52-й хвилині, який оформив дубль.\nНаприкінці зустрічі молодий Антоніо Арена, який вийшов на поле лише на 80-й хвилині, зробив рахунок 2:2, оформивши свій перший гол у професійному футболі. Проте драматичну крапку поставив Ільхан на 90-й хвилині: воротар Роми Свілар не зміг надійно зіграти на кутовому, і м’яч опинився у ногах хавбека Торіно, який пробив у порожні ворота.\nТаким чином, Торіно здобув важливу перемогу 3:2 і продовжить боротьбу в Кубку Італії, де його суперником у чвертьфіналі стане Інтер. Рома ж залишає турнір після емоційного, але невдалого поєдинку."
    },
    {
        "title": "Вбито колишнього президента Аяччо",
        "image": "https://images.football.ua/i/news/630x373/571/571312.jpg",
        "text": ""
    },
    {
        "title": "ПСЖ — володар Суперкубка Франції-2026",
        "image": "https://images.football.ua/i/news/630x373/571/571089.jpg",
        "text": "Одного разу французькі футбольні чиновники зібрались разом і поставили до себе питання, чим вони гірше від тих самих колег з Італії та Іспанії, які свої матчі за Суперкубок проводять за межами країни й заробляють на цьому чималі гроші фактично за видовище, яким і має бути футбол. Звичайно, до \"формату чотирьох\" у цьому плані реформи французького футболу ще не дійшли, але всьому свій час.\nНа початку 2026 році в заможних людей із Кувейту знайшлось трохи \"зайвих\" коштів для того, щоб запросити до себе чинного чемпіона та володаря Кубку Франції Парі Сен-Жермен та другу команду за підсумками попереднього сезону, Марсель, та вручити їм по 1 млн євро в якості підйомних за саму участь у вирішальній грі в битві за трофей. А решту залишалось з’ясувати вже безпосередньо на футбольному полі.\nТим часом позиції команди Луїса Енріке на внутрішній арені не те, щоб похитнулись у поточному сезоні, а просто стали не настільки однозначними в плані домінування, як були ще рік тому, коли фантастичні \"червоно-сині\" зібрали всі трофеї, до яких тільки могли дотягнутись. І звітна гра теж починалась так, що почало здаватись, що ще один кубок опиниться в музеї ПСЖ доволі легко.\nОднак швидкий гол Дембеле, який став прямим наслідком жахливої гри в обороні від \"провансальців\" біля власного штрафного, не дозволив команді Енріке захопити впевнене лідерство на футбольному полі. Колектив Роберто Де Дзербі діяв доволі розкуто в позиційних атаках та продовжував зухвалий футбол свого тренера перед власними воротами й не давав можливості обороні парижан підтримувати кількісно атакувальний фронт.\nПри цьому моментів у Марселя за підсумками першого тайму, можливо, навіть і більше було за суперників, але реалізація від Гуїрі, Веа та Грінвуда залишала бажати кращого. Бо принаймні з близької відстані пробивати їм ніхто не дозволяв. У другій половині зустрічі парижани зробили акцент на середину тайму, де найкращим моментом можна було сміливо вважати дальній постріл Дуе перед чужим штрафним у ліву стійку, але під завісу гри ПСЖ почав помітно збавляти оберти.\nІ дарма. Бо на 74 хвилині Шевальє на правому фланзі власних володінь кинувся в ноги Грінвуду, аби зупинити ривок суперника, і таки відправив нападника на газон, а той потім пробив із пенальті в лівий кут, зрівнявши рахунок. За такого футболу, де все могло змінитись за одну мить, парижани догрались і до другої помилки біля власних воріт, голи Марсель невпинно атакував через фланги на останніх хвилинах основного часу, і простріл Траоре з лівого краю таки зрізав у власні ворота Пачо.\nГрати залишалось три хвилини + компенсований час. Небагато, а коли Обамеянг уже заносив ногу на останніх секундах для фінального удару з правого флангу штрафного, то здавалось, що врятуватись команда Луїса Енріке точно не зможе. Але Пачо цього разу допоміг відбитись власній команді й навіть розпочав контратаку, яку завершувало закидання Вітіньї на хід Баркола до лівого флангу штрафного й скидання на порожні ворота для Рамуша. От, хто точно вміє забивати на останніх хвилинах вирішальні м’ячі. Або ж рятівні, як у цьому випадку.\nІ добре, що потім майже одразу почалась серія пенальті. Хоча для Марселя, напевно, погано. Бо в цій лотереї майже все, окрім одного, удари були спрямовані в правий кут воріт, і якщо Шевальє двічі пощастило парирувати постріли О’Райлі та Траоре, то Рульї подібним похизуватись не міг.\nФінальний свисток головного арбітра Тома Леонара з Меца зафіксував перемогу Парі Сен-Жермен у Суперкубку Франції-2026, тоді як Марсель повертається додому з порожніми руками.\n\nПСЖ — Марсель 2:2 (4:1 – пен.)\nГоли: Дембеле, 13, Рамуш, 90+5 — Грінвуд, 76 (пен.), Пачо, 87 (авт.)\nПСЖ: Шевальє — Заїр-Емері (Маюлю, 89), Маркіньйос, Пачо, Мендеш — Невеш, Вітінья, Руїс (Рамуш, 89) — Дуе, Дембеле, Кварацхелія (Баркола, 72).\nМарсель: Рульї — Павар, Балерді, Медіна — Веа (Мурільйо, 77), Кондогбія, Гойб’єрг, Емерсон — Грінвуд (О'Райлі, 90+1), Гуїрі (Обамеянг, 67), Пайшан (Траоре, 68)."
    },
    {
        "title": "О’Ніл очолив Страсбург після відходу Росіньйора",
        "image": "https://images.football.ua/i/news/630x373/570/570997.jpg",
        "text": "42-річний наставник обійняв посаду головного тренера Страсбурга після того, як команду залишив Ліам Росіньйор. Про це повідомила клубна пресслужба.\nВ англійській Прем'єр-лізі О’Ніл відомий за досвідом роботи в Борнмуті та Вулвергемптоні.\nАнглійський фахівець проведе перше тренування у четвер, 8 січня. Дебютний матч під його керівництвом Страсбург зіграє в суботу, 10 січня, у рамках Кубка Франції.\nУ турнірній таблиці Ліги 1 команда з 24 набраними балами посідає сьому позицію. \nРаніше Страсбур зворушливо попрощався з Росеньйором."
    },
    {
        "title": "ПСЖ визначився із планами на зимове трансферне вікно",
        "image": "https://images.football.ua/i/news/630x373/570/570696.jpg",
        "text": "З'явилася інформація щодо планів ПСЖ на зимовий трансферний період. Керівництво клубу цілком задоволене поточним підбором виконавців, тому покупки у січні вважаються малоймовірними.\nПопри затишшя на ринку зараз, парижани вже закладають фундамент для літньої кампанії. У сферу інтересів клубу потрапили два 17-річні таланти лісабонської Бенфіки — нападник Анісіу Кабрал та півзахисник Рафаель Кінтас. Очікується, що обидва гравці можуть поповнити склад чинного чемпіона Франції найближчим літом.\nПроте ПСЖ доведеться витримати серйозну конкуренцію: за португальськими вундеркіндами також активно стежать Манчестер Юнайтед та Манчестер Сіті.\nНагадаємо, що після 16 турів Ліги 1 ПСЖ посідає другу сходинку в таблиці, відстаючи від лідируючого Ланса лише на один бал. \nРаніше повідомлялося, що Енріке — найкращий клубний тренер року за версією IFFHS."
    },
    {
        "title": "Ніцца орендувала форварда Айнтрахта",
        "image": "https://images.football.ua/i/news/630x373/570/570694.jpg",
        "text": "Центральний нападник франкфуртського Айнтрахта Сеп Ельє Ваї відправився в оренду до Ніцци. Про це офіційно повідомила пресслужба французького клубу. Орендна угода розрахована до завершення поточного сезону, після чого гравець має повернутися до Німеччини.\nЗа перехід 23-річного форварда Айнтрахт отримає 1,5 млн євро. У нинішньому сезоні француз взяв участь у 14 матчах в усіх турнірах, записавши на свій рахунок один забитий м'яч та три гольові передачі.\nДебют Ваї за нову команду може відбутися вже завтра, 3 січня, у домашньому поєдинку 17-го туру Ліги 1 проти Страсбура."
    },
    {
        "title": "Енріке — найкращий клубний тренер року за версією IFFHS",
        "image": "https://images.football.ua/i/news/630x373/570/570376.jpg",
        "text": "Міжнародна федерація футбольної історії та статистики IFFHS на своєму офіційному сайті опублікувала рейтинг найкращих тренерів року.\nСеред клубних наставників на першому місці опинився Луїс Енріке з ПСЖ, який набрав 222 очки.\nДруге місце посів Енцо Мареска з Челсі (60), третє – Ганс-Дітер Флік із Барселони (57). Топ-5 доповнили Венсан Компані з Баварії (42) та Мікель Артета з Арсеналу (24).\nУ рейтингу спеціалістів збірних найкращим вдруге поспіль було визнано Луїса де ла Фуенте (Іспанія) — 136 балів. З ним у першій п'ятірці опинилися Роберто Мартінес (Португалія, 83), Ліонель Скалоні (Аргентина, 59), Столе Сольбаккен (Норвегія, 48) та Томас Тухель (Англія, 41).\nРаніше повідомлялося, що Кейн очолив гонку за найпрестижнішу індивідуальну нагороду, випередивши Голанда та Мбаппе."
    },
    {
        "title": "Пішов з життя колишній тренер Марселя, який перемагав Шахтар",
        "image": "https://images.football.ua/i/news/630x373/570/570322.jpg",
        "text": "У віці 72 років пішов з життя колишній головний тренер Монпельє та Марселя Жан-Луї Гассе. Про це повідомляє офіційний сайт «олімпійців»."
    },
    {
        "title": "Париж у столичному дербі сенсаційно вибив ПСЖ із Забарним з Кубка Франції",
        "image": "https://images.football.ua/i/news/630x373/571/571319.jpg",
        "text": "У матчі 1/16 фіналу Кубка Франції ФК Париж здобув несподівану перемогу над Парі Сен-Жермен у столичному дербі.\nЄдиний гол зустрічі на 74-й хвилині забив Жонатан Іконе після точного пасу Ілана Кеббала, що дозволило гостям вирвати перемогу на полі фаворита.\nПоєдинок на Парк де Пренс був насичений моментами, проте ПСЖ не вдалося реалізувати численні шанси. Український захисник ПСЖ Забарний провів увесь матч, однак його гра не допомогла уникнути поразки. Гості ж грамотно оборонялися і використовували кожну можливість для контратак.\nУ другому таймі господарі створили низку небезпечних моментів: удари Вітіньї, Барколя та Кварацхелії проходили впритул, але воротар ФК Париж Нкамбадіо кілька разів рятував свою команду. Незважаючи на шалену активність ПСЖ у фінальні хвилини, захист гостей тримав оборону до фінального свистка.\nТаким чином, ФК Париж сенсаційно пройшов до наступного раунду Кубка Франції, а ПСЖ, володар минулого розіграшу, залишає турнір значно раніше очікуваного.\nПСЖ — ФК Париж* 0:1\nГол: Іконе, 74"
    },
    {
        "title": "Тімо Вернер близький до переходу в Сан-Хосе Ертквейкс",
        "image": "https://images.football.ua/i/news/630x373/571/571342.jpg",
        "text": "Колишній форвард збірної Німеччини Тімо Вернер розпочинає новий етап у своїй кар'єрі за океаном. Авторитетний інсайдер Фабріціо Романо підтвердив перехід гравця\nЗгідно з інформацією джерела, 29-річний нападник погодився приєднатися до клубу МЛС Сан-Хосе Ертквейкс. Сторони вже уклали усну угоду щодо умов співпраці. Важливо зазначити, що йдеться про повноцінний трансфер, а не про оренду.\nВернер переживає складні часи в РБ Лейпциг. У поточному сезоні він випав з обойми, провівши на полі сумарно лише 14 хвилин у трьох матчах. Після невдалої оренди в Тоттенгемі у 2025 році та неможливості знайти новий клуб влітку, переїзд до США стає шансом повернути ігрову практику.\nКаліфорнійський клуб перебуває у процесі перебудови під керівництвом досвідченого Брюса Арени. Команді гостро необхідний новий лідер атаки після того, як її залишили зіркові гравці Хосеф Мартінес та Крістіан Еспіноза. Найближчим часом сторони офіційно оприлюднять трансфер німецького нападника.\nВернер залишає РБ Лейпциг як справжня легенда клубу. За два періоди виступів у складі биків він провів 216 матчів, у яких забив 113 голів, що робить його найкращим бомбардиром в історії команди. Разом із клубом він здобув два трофеї — Кубок та Суперкубок Німеччини."
    },
    {
        "title": "Баварія активізувала перемовини щодо Геї — Еберль знову контактував із захисником",
        "image": "https://images.football.ua/i/news/630x373/571/571299.jpg",
        "text": "Баварія не полишає спроб підписати центрального захисника та капітана Крістал Пелес Марка Геї, контракт якого спливає влітку цього року.\nЯк повідомляє журналіст Флоріан Плеттенберг, спортивний директор мюнхенців Макс Еберль упродовж останніх днів знову виходив на зв’язок із 25-річним футболістом, намагаючись переконати його погодитися на перехід до Баварії влітку.\nЗазначається, що кілька тижнів тому Еберль уже проводив особисту зустріч із агентом Геї на базі клубу на Зебенерштрассе. У Баварії налаштовані рішуче та не збираються згортати роботу над потенційним трансфером англійця івуарійського походження.\nВодночас боротьба за 25-річного оборонця залишається відкритою. Манчестер Сіті зберігає інтерес до Геї та може спробувати оформити перехід уже взимку, тоді як Ліверпуль робить ставку на літнє трансферне вікно. Також предметний інтерес проявляє лондонський Арсенал.\nМарк Геї є одним із ключових гравців Крістал Пелес і стабільно викликається до збірної Англії. Очікується, що конкуренція за захисника лише зростатиме найближчими місяцями."
    },
    {
        "title": "Атлетіко та Вільярреал націлилися на півзахисника Боруссії Дортмунд",
        "image": "https://images.football.ua/i/news/630x373/571/571279.jpg",
        "text": "Півзахисник дортмундської Боруссії Джоб Беллінгем привернув увагу одразу двох клубів іспанської Ла Ліги — мадридського Атлетіко та Вільярреала. Обидві команди вивчають можливість підписання англійського хавбека та вже аналізують умови потенційного трансферу.\nРаніше з’являлася інформація, що Беллінгем розглядає відхід із Боруссії через обмежену кількість ігрового часу. Футболіст приєднався до німецького клубу влітку минулого року, однак так і не зумів стабільно закріпитися в основному складі.\nПоточний сезон півзахисник провів нерівномірно: він узяв участь у 23 матчах у всіх турнірах, відзначившись двома результативними передачами. Інтерес з боку клубів Ла Ліги може стати для Беллінгема шансом отримати більш важливу роль та новий етап у кар’єрі."
    },
    {
        "title": "Компані — про розгром Вольфсбурга: Це ненормально",
        "image": "https://images.football.ua/i/news/630x373/571/571267.jpg",
        "text": "Головний тренер мюнхенської Баварії проаналізував впевнену перемогу своєї команди над Вольфсбургом у 16-му турі Бундесліги з рахунком 8:1.\n\"Це ненормально і не само собою зрозуміло. Перший тайм був дійсно нелегким. Я говорив, що Вольфсбург добре грає в атаці і не потребує великої кількості моментів. Саме це ми і побачили до перерви.\nЯ завжди відчував, що ми близькі до успіху і що у нас буде більше моментів, коли вони трохи втомляться. І саме це і сталося в другому таймі. І ми їх використали. Це ті моменти, коли ми ведемо 5:1, 6:1 або 7:1, але продовжуємо грати, продовжуємо тиснути і намагаємося забити ще більше голів. Мені це дуже подобається.\nА ще є молоді гравці, які виходять на поле і показують, на що вони здатні, але при цьому ми не втрачаємо характер Баварії\", — сказав тренер.\nНагадаємо, Баварія зацікавлена в мегаталанті Герти."
    },
    {
        "title": "Баварія влаштувала історичний розгром Вольфсбургу в Мюнхені",
        "image": "https://images.football.ua/i/news/630x373/571/571240.jpg",
        "text": "У неділю, 11 січня, відбулися матчі 16-го туру чемпіонату Німеччини. Центральний поєдинок ігрового дня пройшов у Мюнхені, де Баварія на Альянц Арені не залишила шансів Вольфсбургу, здобувши переконливу перемогу з рахунком 8:1.\nГосподарі відкрили рахунок уже на старті зустрічі — на 6-й хвилині Фішер зрізав м’яч у власні ворота. Вольфсбург швидко відповів голом Пейчиновича, однак далі на полі була лише одна команда. До перерви Діас знову вивів Баварію вперед, а в другому таймі мюнхенці довели справу до нищівного розгрому, забивши ще шість разів.\nГоловним героєм матчу став Олісе, який оформив дубль і віддав результативну передачу. Діас завершив гру з голом і двома асистами, а Кейн записав на свій рахунок результативну дію за схемою гол плюс пас. Також відзначилися Геррейру та Горецка, ще один м’яч у свої ворота відправив Єнц.\nПісля цієї перемоги Баварія впевнено очолює турнірну таблицю, маючи 44 очки та випереджаючи дортмундську Боруссію на 11 балів. Вольфсбург із 15 очками залишається на 14-й позиції.\nБаварія – Вольфсбург 8:1\nГоли: Фішер, 6 (аг), Діас, 30, Олісе, 50, 76, Єнц (аг), Геррейру, 68, Кейн, 69, Горецка, 88 – Пейчинович, 13"
    },
    {
        "title": "Дует нових \"орлів\" Ебнуталіб та Калімуендо залишили Боруссію Дортмунд без перемоги",
        "image": "https://images.football.ua/i/news/630x373/571/571154.jpg",
        "text": "Матч-відкриття 16-го туру Бундесліги між Айнтрахтом Франкфурт та Боруссією Дортмунд завершився яскравою нічиєю — 3:3. Команди влаштували справжній трилер із голами на будь-який смак та драматичною розв’язкою в компенсований час.\nПершими відзначилися гості: на 10-й хвилині Максиміліан Баєр вивів Боруссію Дортмунд уперед. Господарі швидко відігралися — Кан Узун реалізував пенальті.\nУ другому таймі, незважаючи на гол Нмечі на користь \"джмелів\", нові трансфери Айнтрахта почали давати результат. Юнес Ебнуталіб після передачі Калімуендо зрівняв рахунок, а на 90+2-й хвилині колишній гравець Дортмунда Махмуд Дауд, який вийшов на заміну, здавалося, приніс франкфуртцям перемогу.\nПроте вже на 90+6-й Карні Чуквуемека врятував Боруссію Дортмунд від поразки, встановивши остаточний рахунок. У підсумку — бойова нічия 3:3."
    },
    {
        "title": "Через непогоду перенесено два матчі німецької Бундесліги ",
        "image": "https://images.football.ua/i/news/630x373/571/571147.jpg",
        "text": "Через снігопад у Німеччині перенесено матчі 16-го туру німецької Бундесліги Санкт-Паулі — РБ Лейпциг та Вердер — Гоффенгайм. Про це повідомляє офіційний сайт чемпіонату Німеччини.\nВердер повідомляє, що в результаті діалогу між Німецькою футбольною лігою, клубами та місцевою владою матч із Гоффенгаймом, призначений на 10 січня, перенесено. Стадіон Везерштадіон зледенів та занесений снігом, а прогноз погоди покращення не обіцяє, через що клуб не може забезпечити безпечне використання аварійних виходів. Також має місце порушення у роботі бременського громадського транспорту.\nТа ж сама причина спонукала керівні органи німецького футболу скасувати матч в Гамбурзі між Санкт-Паулі та РБ Лейпциг.\nПоки невідомо, коли саме будуть проведені зазначені матчі."
    },
    {
        "title": "Штутгарт у драматичному матчі дотиснув Айнтрахт і закріпився в топ-4 Бундесліги",
        "image": "https://images.football.ua/i/news/630x373/571/571396.jpg",
        "text": "Штутгарт здобув яскраву вольову перемогу над Айнтрахтом Франкфурт у матчі 17-го туру німецької Бундесліги. Поєдинок на МХП-Арені завершився з рахунком 3:2, а вирішальний м’яч господарі забили наприкінці зустрічі.\nАйнтрахт швидко вийшов уперед — уже на 5-й хвилині Расмус Крістенсен точно пробив головою після подачі з кутового. Штутгарт відповів активною грою і ще до перерви зумів перевернути хід матчу: спочатку Ермедін Демірович скористався помилкою голкіпера на 27-й хвилині, а згодом Деніз Ундав вивів господарів уперед, замкнувши передачу Вагномана.\nУ другому таймі франкфуртці додали в агресії й були винагороджені за наполегливість — молодий дебютант Аюб Амаймуні зрівняв рахунок на 80-й хвилині дальнім ударом лише після трьох хвилин з моменту виходу на заміну.\nПроте останнє слово залишилося за Штутгартом: на 87-й хвилині Ніколас Нарті, який нещодавно повернувся після тривалої травми, замкнув простріл Каразора та забив свій перший гол у Бундеслізі.\nУ компенсований час Айнтрахт намагався врятуватися, але Штутгарт вистояв і довів матч до перемоги. Цей успіх дозволив \"швабам\" зміцнити свої позиції в зоні Ліги чемпіонів."
    }
]