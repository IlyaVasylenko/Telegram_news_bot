[
    {
        "title": "Бернлі — Ліверпуль. Анонс і прогноз на матч АПЛ 14.09.2025",
        "image": "https://images.football.ua/i/news/630x373/563/563279.jpg",
        "text": "Після міжнародної паузи англійська Прем’єр-ліга повертається на Терф Мур, де новачок сезону Бернлі прийматиме чинного чемпіона — Ліверпуль. Підопічні Скотта Паркера прагнуть довести, що їхній вихід в еліту — не випадковість, тоді як команда Арне Слота націлена продовжити бездоганну серію стартових перемог.\nНЕДІЛЯ, 14 ВЕРЕСНЯ, 16:00 ▪️ ТЕРФ МУР, БЕРНЛІ ▪️ ГОЛОВНИЙ АРБІТР — МАЙКЛ ОЛІВЕР ▪️ ПРЯМА ТРАНСЛЯЦІЯ — SETANTA SPORTS\nБернлі розпочав кампанію непросто, але вже встиг відчути смак перемоги — 2:0 над Сандерлендом удома. У поєдинках із Тоттенгемом та Манчестер Юнайтед \"бордові\" програвали, проте давали гідний бій і демонстрували характер протягом гри. Команда Скотта Паркера залишається непереможною на своєму полі впродовж 25 матчів у чемпіонатах, хоча серія зараз під серйозною загрозою.\n\nЗахист Бернлі, який ще минулого сезону у Чемпіоншипі вражав надійністю, наразі виглядає менш стабільно — шість пропущених м’ячів за три тури. Однак варто відзначити активність Джейдона Ентоні, котрий вже відзначився двома голами та асистом, а також важливу роль Джоша Каллена в центрі поля. Важливою новиною стало й підписання Флорентіну Луїша, який може дебютувати проти чемпіона.\nЛіверпуль стартував у сезоні максимально впевнено: три перемоги поспіль, зокрема над Арсеналом завдяки фантастичному штрафному Домініка Собослаї. \"Червоні\" стали єдиною командою АПЛ зі стовідсотковим результатом і прагнуть повторити успіхи сезонів 2018/19 та 2019/20, коли брали 12 очок на старті.\n\nАтаку Ліверпуля підсилив рекордний трансфер Александра Ісака, однак швед поки що, судячи з усього, не готовий розпочати в основі. Тандем Юго Екітіке та Коді Гакпо виглядає переконливо, а Мохамед Салах продовжує штампувати результативні дії. Арне Слот має у своєму розпорядженні потужний склад, хоча через травми не зіграють Кертіс Джонс та Джеремі Фрімпонг.\nЗа версією букмекерів, більші шанси на успіх сьогодні мають підопічні Арне Слота: на перемогу Ліверпуля пропонують коефіцієнт 1.34, потенційний успіх Бернлі оцінюється у 9.00, тоді як нічийний результат представлений показником 5.50.\nБЕРНЛІ : Дубравка — Вокер, Екдаль, Естеве, Гартман — Каллен, Угочукву — Ларсен, Ганнібал, Ентоні — Фостер.\nЛІВЕРПУЛЬ : Аліссон — Собослаї, Конате, ван Дейк, Керкез — Гравенберх, Мак Аллістер — Салах, Вірц, Гакпо — Екітіке."
    },
    {
        "title": "Брентфорд з Ярмолюком врятувався від поразки проти Челсі",
        "image": "https://images.football.ua/i/news/630x373/563/563275.jpg",
        "text": "Лондонський Челсі у матчі четвертого туру англійської Прем'єр-ліги в гостях упустив перемогу над Брентфордом. Матч закінчився із рахунком 2:2.\n\"Бджоли\" відкрили рахунок на 35 хвилині завдяки результативному удару у виконанні Кевіна Шаде, після чого на 61 хвилині \"сині\" змогли зрівняти рахунок зусиллями Коула Палмера.\nПотім на 85 хвилині Мойзес Кайседо зміг скористатися своїм моментом і вивів команду Енцо Марески вперед, проте останнє слово було за Брентфордом, коли на третій компенсованій хвилині Фабіу Карвалью зрівняв цифри на табло через кілька хвилин після виходу на заміну.\nТакож зазначимо, що у складі \"бджіл\" повний поєдинок провів український півзахисник Єгор Ярмолюк, який отримав попередження в середині другого тайму.\nПісля чотирьох турів Челсі набрав вісім очок і посідає п'яте місце в АПЛ, а у Брентфорда чотири бали та 12 позиція.\nБрентфорд — Челсі 2:2\nГоли: Шаде, 35, Карвалью, 90+4 -  Палмер, 61, Кайседо, 85.\nБрентфорд: Келлегер — Кайоде (Аєр, 83), Коллінз, Ван ден Берг, Піннок (Гікі, 83), Льюїс-Поттер (Карвалью, 90) — Ярмолюк, Гендерсон, Єнсен (Генрі, 73) — Тьяго (Уаттара, 73), Шаде.\nЧелсі: Санчес — Фофана (Кукурелья, 46), Чалоба, Адарабіойо, Гато (Джеймс, 46) — Кайседо, Фернандес — Нету, Буонанотте (Джордж, 46), Гіттенс (Палмер, 57) — Педро (Гарначо, 80).\nПопередження: Тьяго, Ярмолюк, Піннок — Гато, Джордж."
    },
    {
        "title": "Арсенал розгромив Ноттінгем Форест без Зінченка",
        "image": "https://images.football.ua/i/news/630x373/563/563230.jpg",
        "text": "Арсенал здобув впевнену перемогу в чемпіонаті Англії, обігравши Ноттінгем Форест з рахунком 3:0. Цей матч був дебютним для Постекоглу на посаді головного тренера \"лісників\".\nГоловними героями зустрічі стали літні новачки лондонців. Субіменді двічі відзначився, відкривши рахунок після розіграшу кутового, а Йокерес реалізував передачу Езе. Для Віктора цей гол став другим у нинішньому розіграші АПЛ.\nУ першому таймі команда Мікеля Артети зазнала втрати — капітан Мартін Едегор знову залишив поле через проблеми з плечем, які турбували його ще у попередньому турі.\nЗавдяки цій перемозі Арсенал набрав 9 очок і вийшов на перше місце у турнірній таблиці. Український захисник Олександр Зінченко, який нещодавно перейшов у Ноттінгем Форест на правах оренди, участі в матчі не взяв за домовленістю між клубами та готується до свого дебюту.\nАрсенал - Ноттінгем Форест 3:0\nГоли: Субіменді, 32, 79, Йокерес, 46\nАрсенал: Рая — Тімбер, Москера, Магальяес, Калафіорі (Льюїс-Скеллі, 68) — Едегор (Нванері, 18), Субіменді, Меріно — Мадуеке (Мартінеллі, 78), Йокерес (Райс, 68), Езе (Троссар, 79)\nНоттінгем Форест: Селс — Вільямс, Міленкович, Мурільйо (Савона, 37), Морато — Сангаре (Макейті, 73), Андерсон — Ндоє, Гіббс-Вайт (Єйтс, 73), Гадсон-Одої (Баква, 60) — Вуд (Калімуендо-Муїнга, 60)\nПопередження: Калафіорі — Вільям"
    },
    {
        "title": "Арсенал — Ноттінгем Форест. Анонс і прогноз на матч АПЛ 13.09.2025",
        "image": "https://images.football.ua/i/news/630x373/563/563200.jpg",
        "text": "У четвертому турі англійської Прем’єр-ліги Арсенал прийме Ноттінгем Форест на Емірейтс. Господарі прагнуть повернутися на переможний шлях після поразки від Ліверпуля, а гості розпочинають нову еру під керівництвом Анже Постекоглу. До того ж увага українських уболівальників прикута до Олександра Зінченка, який цього сезону виступатиме в оренді за Форест, але проти Арсеналу вийти не зможе.\nСУБОТА, 13 ВЕРЕСНЯ, 14:30 ▪️ ЕМІРЕЙТС, ЛОНДОН ▪️ ГОЛОВНИЙ АРБІТР — ДАРРЕН ІНГЛЕНД ▪️ ПРЯМА ТРАНСЛЯЦІЯ — SETANTA SPORTS\nКоманда Мікеля Артети впевнено розпочала новий сезон: перемоги над Манчестер Юнайтед (1:0) і Лідсом (5:0) показали, що \"каноніри\" знову готові боротися за вершину турнірної таблиці. Втім, поразка на Енфілді від Ліверпуля (0:1) оголила старі проблеми Арсеналу у матчах проти топ-суперників. Вдома ж лондонці традиційно відчувають себе значно комфортніше — Форест не перемагав тут із 1989 року.\n\nПопри кадрові втрати (відсутність Сака, Гаверца, Саліба), Арсенал зберігає високий атакувальний потенціал. Віктор Йокерес уже встиг відзначитися дублем, Деклан Райс залишається лідером у центрі поля, а \"блудний син\" Еберечі Езе прагне довести свою корисність рідному клубу із перших поєдинків після свого повернення. Важливим буде і внесок капітана Мартіна Едегора, від якого чекають не тільки великого обсягу тіньової роботи, а й результативних дій.\nНоттінгем Форест, у свою чергу, почав сезон нестабільно: перемога над Брентфордом (3:1), нічия з Крістал Пелес (1:1) і нищівна поразка від Вест Гема (0:3). Ця невдача стала скоріше не останньою краплею для керівництва, а лише зручним приводом здійснити заплановане на тлі внутрішніх конфліктів — Нуну Ешпіріту Санту було звільнено, а змінив його чинний переможець Ліги Європи Анже Постекоглу. Австралієць відомий своєю атакувальною філософією, яка кардинально відрізняється від попередника. Тому така кардинальна зміна вектору може боляче вдарити по результатах \"лісників\" у перші місяці.\n\nСеред лідерів команди варто відзначити Моргана Гіббса-Вайта — головного мозкового центру в середині поля, та Кріса Вуда, який перебуває у хорошій формі ще з минулого сезону. Молодий Елліот Андерсон також отримує серйозну роль, його останні виступи привели навіть до виклику у збірну Англії. Втім, кадрові проблеми теж є: крім Зінченка, не допоможуть команді травмовані Ола Айна та Ніколас Домінгес.\nЗа версією букмекерів, більші шанси на успіх сьогодні мають підопічні Мікеля Артети: на перемогу Арсеналу пропонують коефіцієнт 1.35, потенційний успіх Ноттінгем Форест оцінюється у 9.00, тоді як нічийний результат представлений показником 5.44.\nАРСЕНАЛ : Рая — Тімбер, Москера, Габріел, Калафіорі — Едегор, Cубіменді, Райс — Мадуеке, Йокерес, Езе\nНОТТІНГЕМ ФОРЕСТ : Селс — Савона, Міленкович, Мурільйо, Вільямс — Андерсон, Єйтс — Макейті, Гіббс-Вайт, Гадсон-Одої — Вуд"
    },
    {
        "title": "Арне Слот визнаний найкращим тренером серпня в АПЛ",
        "image": "https://images.football.ua/i/news/630x373/563/563170.jpg",
        "text": "Головний тренер Ліверпуля Арне Слот отримав нагороду найкращого тренера серпня в англійській Прем'єр-лізі, повідомила пресслужба турніру.\nУ голосуванні він випередив таких конкурентів, як Енцо Мареска (Челсі), Реджис Ле Брі (Сандерленд) та Девід Моєс (Евертон). Команда під керівництвом Слота здобула три перемоги у трьох стартових матчах чемпіонату — над Ньюкаслом (3:2), Борнмутом (4:2) та Арсеналом (1:0).\nЦікаво, що голландець став першим тренером чинного чемпіона Англії з часів Алекса Фергюсона у 2011 році, який був відзначений цією нагородою за серпень.\nСвій наступний матч Ліверпуль проведе в неділю, 14 вересня, проти Бернлі. Початок гри — о 16:00 за київським часом. Онлайн-трансляція — на Football.ua."
    },
    {
        "title": "\"Повернення блудного сина\": Гріліш — гравець місяця в АПЛ",
        "image": "https://images.football.ua/i/news/630x373/563/563168.jpg",
        "text": "Вінгера ліверпульського Евертона Джека Гріліша визнано найкращим гравцем серпня в чемпіонаті Англії. Про це повідомляє офіційний сайт АПЛ.\nУ серпні він взяв участь у трьох матчах Прем'єр-ліги і зробив чотири результативні передачі.\nУ боротьбі за нагороду 30-річний англієць обійшов Ріккардо Калафіорі (Арсенал), Юго Екітіке та Домініка Собослаї (обидва – Ліверпуль), Марка Геї (Крістал Пелес), Ерлінга Голанда (Манчестер Сіті), Жуана Педру (Челсі) і Антуана Семеньо (Борнмут).\nЗазначимо, що ця нагорода стала першою в кар'єрі футболіста.\nНагадаємо, що Джек Гріліш виступає за \"ірисок\" на правах оренди з Ман Сіті."
    },
    {
        "title": "Челсі звинуватили в 74 порушеннях правил Футбольної асоціації Англії",
        "image": "https://images.football.ua/i/news/630x373/563/563101.jpg",
        "text": "Офіційний сайт Футбольної асоціації Англії (FA) повідомляє, що лондонський Челсі звинувачено в 74-х порушеннях її правил.\nЙдеться про регламенти, що стосуються співпраці з футбольними агентами й посередниками, а також незаконні інвестиції у гравців із боку третіх сторін. Діяння, які є предметом звинувачень, охоплюють період із 2009 по 2022 рік і здебільшого стосуються подій між сезонами-2010/11 і 2015/16.\nУ FA зазначили, що Челсі має відповісти їм до 19 вересня 2025 року. Наразі невідомо, чим конкретно загрожує клубу з Лондона ця ситуація.\nРаніше повідомлялося, що гравець \"синіх\" своєю відмовою від п'ятикратного збільшення зарплати зірвав угоду на 70 млн євро."
    },
    {
        "title": "Манчестер Сіті — Манчестер Юнайтед. Анонс і прогноз на матч АПЛ 14.09.2025",
        "image": "https://images.football.ua/i/news/630x373/563/563282.jpg",
        "text": "У неділю Манчестер знову поділиться на блакитну й червону половини — на Етіхад Стедіум відбудеться 197-й дербі Сіті та Юнайтед. Обидві команди стартували невдало й перебувають у нижній частині таблиці, тож перемога в цій грі може стати переломним моментом.\nНЕДІЛЯ, 14 ВЕРЕСНЯ, 18:30 ▪️ ЕТІХАД СТЕДІУМ, МАНЧЕСТЕР ▪️ ГОЛОВНИЙ АРБІТР — ЕНТОНІ ТЕЙЛОР ▪️ ПРЯМА ТРАНСЛЯЦІЯ — SETANTA SPORTS\nМанчестер Сіті під керівництвом Пепа Гвардіоли опинився у непростій ситуації: лише одна перемога у трьох поєдинках і 13-е місце в таблиці перед стартом туру — найгірший старт для каталонця в його тренерській кар’єрі. Поразки від Тоттенгема та Брайтона змусили фанатів занепокоїтися, адже востаннє \"містяни\" програвали двічі у перших трьох матчах ще у сезоні-2004/05. Водночас Гвардіола вірить у потенціал новачків — Доннарумми та Рейндерса, а також у бездоганну форму Ерлінга Голанда, який нещодавно забив п’ять м’ячів за збірну Норвегії.\nКадрові втрати Сіті залишаються серйозною проблемою для господарів. Травмовані Джон Стоунз, Йошко Гвардіол та Раян Аїт-Нурі, а в атаці вибув Омар Мармуш. Тому на флангах Гвардіола розраховує на Оскара Бобба та Жеремі Доку. Попри це, домашні матчі завжди були козирем \"містян\" — минулого сезону команда виграла п’ять останніх ігор на Етіхаді й зараз спробує відновити цей ритм проти принципового суперника.\nМанчестер Юнайтед також переживає турбулентний період. Команда Рубена Аморіма зазнала фіаско в Кубку ліги, сенсаційно вилетівши від Грімсбі, а в чемпіонаті лише раз перемогла — проти Бернлі завдяки реалізованому пенальті Бруну Фернандеша на 97-й хвилині. Уболівальники критикують нестабільність і відсутність прогресу, проте тут все ж варто звернутися до статистики: “червоні дияволи” наразі створюють найбільше моментів у лізі й мають найвищий показник очікуваних голів (xG).\n\nОсобливий виклик для Юнайтед — реалізація. У перших турах два з трьох їхніх голів були автоголами суперників. Водночас молодий Беньямін Шешко може отримати шанс дебютувати з перших хвилин у дербі, а Браян Мбемо та Амад повинні підтримати капітана Бруну Фернандеша в атаці. У захисті добре проявив себе Маттейс де Лігт, тоді як голкіперська позиція залишається проблемною: Алтай Баїндир, швидше за все, вийде в основі через відхід Онана та інтеграцію новачка Ламменса.\nЗа версією букмекерів, сьогодні найбільші шанси на успіх мають підопічні Пепа Гвардіоли. Так, на перемогу Ман Сіті в основний час пропонується коефіцієнт 1.80, тоді як потенційний успіх Ман Юнайтед оцінюється показником 4.35. Ймовірність нічийного результату представлена ​​коефіцієнтом 3.95.\n\nМАНЧЕСТЕР СІТІ : Доннарумма — Нунеш, Діаш, Аке, О’Райлі — Бернарду, Родрі, Рейндерс — Бобб, Голанд, Доку.\nМАНЧЕСТЕР ЮНАЙТЕД : Баїндир — Йоро, де Лігт, Шоу — Мазрауї, Каземіро, Фернандеш, Доргу — Мбемо, Шешко, Амад."
    },
    {
        "title": "Рюдігер через травму може пропустити близько трьох місяців",
        "image": "https://images.football.ua/i/news/630x373/563/563207.jpg",
        "text": "Центральний захисник мадридського Реала Антоніо Рюдігер може надовго залишитися без футболу. Про це повідомляє іспанська журналістка Аранчі Родрігес.\nЗа інформацією джерела, 32-річний лідер \"королівського\" клубу отримав травму прямого м'яза лівого стегна через яку пропустить близько трьох місяців.\nЗазначимо, що таке ж саме пошкодження німець отримував у лютому 2024-го року.\nЦього сезону Антоніо Рюдігер відіграв за Реал Мадрид один матч в іспанській Ла Лізі.\nРаніше повідомлялося, що Реал сподівається підписати Конате влітку 2026 року."
    },
    {
        "title": "Реал Сосьєдад — Реал Мадрид. Анонс і прогноз на матч Ла Ліги 13.09.2025",
        "image": "https://images.football.ua/i/news/630x373/563/563110.jpg",
        "text": "У рамках четвертого туру іспанської Ла Ліги-2025/26 Реал Сосьєдад прийматиме Реал Мадрид.\n[*] — положення команди в турнірній таблиці\nСУБОТА, 13 ВЕРЕСНЯ, 17:15. ЕСТАДІО АНОЕТА, САН-СЕБАСТЬЯН. ГОЛОВНИЙ АРБІТР — ХЕСУС ХІЛЬ МАНСАНО. ПРЯМА ТРАНСЛЯЦІЯ НА MEGOGO\nСезон-2024/25 у чемпіонаті Іспанії виявився для Реала Сосьєдад найгіршим із 2018 року. Минулу кампанію \"біло-сині\" завершили поза топ-10 (11-ми) і з 35-ма голами були одними з найгірших команд Ла Ліги в атаці (тільки Реал Вальядолід і Хетафе забили менше). Іманоля Альгуасіля, який вирішив піти з клубу, на посаді керманича замінив Серхіо Франсіско.\n\nПід його керівництвом Реал Сосьєдад в офіційних матчах ще не перемагав. У новому сезоні Ла Ліги \"біло-сині\" поки що набрали всього два залікових бала, незадовго до поєдинків за участі збірних дозволивши Реалу Ов'єдо здобути першу за понад 24 роки звитягу в рамках цього турніру. Колективу Франсіско вкрай необхідно покращити свою форму якнайшвидше, але є сумніви, що це вдасться йому вже сьогодні.\nРеал Мадрид очікувано, хоч і скромно в двох випадках, набрав бажані дев'ять очок у стартових трьох турах нової кампанії чемпіонату Іспанії. Свого сьогоднішнього суперника на його полі в рамках Ла Ліги \"вершкові\" із сезону-2015/16 здолали сім разів, двічі поступившись йому й раз поділивши з ним залікові бали. \n\nТакож варто зауважити, що столичний колектив п'ять разів стримав свої ворота \"сухими\" під час попередніх шести протистоянь у Сан-Себастьяні (включно з Кубком). За версією букмекерів, фаворитами є підопічні Хабі Алонсо. Так, на перемогу гостей можна поставити з коефіцієнтом 1.62, тоді як потенційний успіх господарів поля оцінюється показником 5.50. Імовірність нічиєї представлена ​​коефіцієнтом 4.20.\nРеал Сосьєдад: Реміро — Арамбуру, Субельдія, Чалета-Цар, Муньйос — Горрочатегі, Сучич, Марін — Кубо, Оярсабаль, Барренечеа\nРеал Мадрид: Куртуа — Александер-Арнольд, Мілітао, Гюйсен, Каррерас — Чуамені, Вальверде, Гюлер — Родріго, Мбаппе, Вінісіус"
    },
    {
        "title": "Пепе — найкращий гравець Ла Ліги в серпні",
        "image": "https://images.football.ua/i/news/630x373/563/563192.jpg",
        "text": "Офіційний сайт Ла Ліги повідомив ім'я найкращого гравця турніру за підсумками серпня 2025 року.\nІндивідуальну нагороду отримав правий вінгер Вільярреала Ніколя Пепе. На неї також претендували Кіліан Мбаппе (Реал Мадрид), Ламін Ямал (Барселона), Ніко Вільямс (Атлетік Більбао) і Пере Мілья (Еспаньйол).\n🤩 Un mes 𝗜𝗡𝗢𝗟𝗩𝗜𝗗𝗔𝗕𝗟𝗘.\n\r\n💛 ¡@Nicolaspepe1919, delantero del @VillarrealCF, es el 𝗝𝗨𝗚𝗔𝗗𝗢𝗥 𝗗𝗘𝗟 𝗠𝗘𝗦 de agosto en #LALIGAEASPORTS!#LALIGAPOTM | #PREMIOSLALIGA | @easportsfces\nПротягом серпня 30-річний івуарієць відзначився двома голами та одним асистом у трьох матчах (230 хвилин). Його вперше визнали найкращим гравцем місяця в чемпіонаті Іспанії.\nЗавтра, 13 вересня, підопічні Марселіно гостюватимуть у мадридського Атлетіко. Протистояння розпочнеться о 22:00 за Києвом.\nНайкращим тренером серпня в Ла Лізі став Хабі Алонсо (Реал Мадрид)."
    },
    {
        "title": "Лапорт повернувся в Атлетік",
        "image": "https://images.football.ua/i/news/630x373/563/563132.png",
        "text": "Атлетік офіційно оголосив про повернення 31-річного Емеріка Лапорта з Аль-Насра. Футболіст підписав контракт на три роки і вже може бути зареєстрований у складі клубу.\nРаніше реєстрація Лапорта була під загрозою через пізнє надходження інформації про трансфер у систему FIFA TMS від саудівського клубу. Однак сьогодні рішення було переглянуто, і захисник отримав дозвіл на виступи за Атлетик.\nЛапорт раніше виступав за Атлетик з 2010 по 2018 рік, після чого перейшов у Манчестер Сіті, де провів кілька успішних сезонів у Прем’єр-лізі.\nРаніше повідомлялося, що Ернесто Вальверде дискваліфікований на чотири матчі Ла Ліги."
    },
    {
        "title": "Пісня-зізнання Рамоса в коханні до Реалу: творчий маніфест чи найгірший в історії реліз?",
        "image": "https://images.football.ua/i/news/630x373/563/563098.jpg",
        "text": "Постапокаліптичний Мадрид, статуя стародавньої богині, яка проливає сльозу, і співаючий Серхіо Рамос у майці. Ні, це не якийсь дивний гарячковий сон, а радше новий сингл \"Cibeles\", написаний і виконаний 39-річним колишнім центральним захисником Реала Мадрид, нині виступаючим за Монтеррей.\nФонтан Cibeles у центрі Мадрида зображує фригійську богиню Кібелу, і саме там Реал Мадрид святкує свої найбільші тріумфи. Музичний кліп, який на YouTube переглянули понад вісім мільйонів разів, зображує яскраві моменти 16-річної кар'єри Рамоса в Мадриді: статую Кібели, що плаче, і білого коня, який рухається назустріч колишньому капітанові клубу.\nСимволізм очевидний. Рамос став іконою Реала, у тому числі завдяки голу у ворота Атлетіко у фіналі Ліги чемпіонів-2013/14 на 90+3-й хвилині. Із \"бланкос\" Серхіо здобув 22 титули, відзначившись 101-м результативним ударом у 671-му матчі, також отримавши рекордні для столичного клубу 26 червоних карток.\nПроте, незважаючи на свій статус, після напружених переговорів із президентом мадридців Флорентіно Пересом стосовно можливого нового контракту гравець залишив Мадрид у 2021 році, на правах вільного агента приєднавшись до ПСЖ. У \"Cibeles\" Рамос співає: \"Є речі, які я не сказав тобі, що досі ранять мене, я ніколи не хотів іти, але ти попросив мене про це\".\nВ інтерв'ю нічному іспанському телешоу El Hormiguero минулого тижня Серхіо сказав, що йому довелося попросити дозволу в мадридського клубу випустити пісню через права на зображення. Він також натякнув, що завжди відкритий до потенційного повернення. Цей меседж має місце й у пісні: \"Сподіваюся, у тебе все добре. Хоча мені без тебе погано\".\nВ інтерв'ю Antena 3 Рамос виглядав оптимістично налаштованим щодо шансів пісні на успіх, сказавши: \"Я бачу себе співаком-володарем Греммі раніше, ніж тренером-переможцем Ліги чемпіонів\".\nАле що про це думають музичні експерти?\n\nФернандо Наварро, музичний критик іспанської газети El Pais і радіостанції Cadena Ser, не соромиться своїх слів.\n\"Це жахливо\", — каже він. \"Це жахливий автотюн голосу, самого по собі жахливого. Це заслуговує прямої червоної картки й дискваліфікації на кілька матчів. Це одна з найгірших пісень в історії іспанської музики. Як уболівальник Реала, я уявляю, що в пеклі, після програшу Ла Ліги Барселоні, грало б це жахіття\".\nЛуїс М. Майнес, критик видань Mondo Sonoro та Icon, а також радник із комунікацій і стратегії, каже: \"Це не та пісня, яку я б рекомендував за її якість, але це дуже хороший хід у вигляді сміливого творчого маніфесту.\nПісня набагато краща, ніж можна було б очікувати від такого виконавця-аматора, як Рамос. Ідея смілива та оригінальна — мало хто так висловлюється про Мадрид, не кажучи вже про знання, які може мати Рамос. Інтерпретація й стиль цілком відповідають іспанським міським фламенко-виконавцям\".\nНадія Леаль із Neo2, іспанського журналу про стиль життя й тренди, каже: \"Мені сподобався текст, здається, що він звертається до коханої. Ніби в його житті футбол був чудовою жінкою, з якою він зараз прощається. Це викликає зацікавленість, нагадуючи сповідь. Кожен може ототожнити себе з ним\".\n\nРамос виявляв інтерес до музики ще від початку своєї кар'єри із Севільєю в 2004 році, зокрема до фламенко, і зав'язав близьку дружбу з легендарними співаками традиційного іспанського жанру, такими як Хосе Мерсе.\nГравець випустив уже п'ять пісень, найпопулярніша (понад 76 мільйонів переглядів на YouTube) з яких — \"La Roja baila\", де Рамос і його товариші по збірній Іспанії співали незадовго до участі в Євро-2016. Перед \"Cibeles\", а саме минулого року, Серхіо випустив \"No me contradigas\" за участі фламенко-гурту Los Yakis.\n\n\"Одного вечора на фламенко-шоу Серхіо запропонував нам це\", — розповідає гурт виданню The Athletic. \"Спочатку ми не сприймали це надто серйозно. Ми подумали, що це просто спонтанна ідея, але пізніше знову поговорили про це, і це стало великою мрією.\n\"Ми написали першу частину пісні й приспів, представили їх Серхіо, і він сказав нам, що хоче закінчити другу частину пісні. Ми були дуже здивовані, коли він показав її нам\".\nРамос обрав одного з найвідоміших продюсерів Латинської Америки, Ovy on the Drums, для свого нового синглу й співпрацював із продюсерською компанією Little Spain. Випустив пісню лейбл Rimas, який також представляє пуерториканського репера й співака-автора пісень Bad Bunny.\nБеатріс де ла Гвардія, музична журналістка й директорка з комунікацій концертного промоутера Planet Events, знає Рамоса особисто.\n\"У \"Cibeles\" стільки ж особистості, скільки має й він сам, — каже Беатріс. \"Багато хто любить Серхіо, так само як і багато хто ненавидить його, він завжди був поляризуючою людиною. Я не здивована.\n\"Його заяви про можливість виграти Греммі суперечливі, але щирі. Рамос залишається собою. Він сповнений бажання змагатися й не приховує цього\".\nМіж футболом і музикою в Іспанії існують давні зв'язки. Хуліо Іглесіас, іспанський артист із найбільшою в світі кількістю проданих платівок, починав як воротар в академії мадридського Реала. Альваро Беніто, вокаліст гурту Pignoise, а зараз коментатор на телеканалі Movistar, грав за \"бланкос\" у молодості. Колишній воротар Барселони Хосе Мануель Пінто став хіп-хоп виконавцем і продюсером під прізвиськом Wahin.\nЗдається, що в Рамоса ще багато чого попереду.\n\"Я працюю над 18-ма піснями\", — сказав він El Hormiguero. \"Музика — це не хобі, це не швидкоплинна примха.\n\"Я хочу присвятити себе цьому професійно. Гратиму ще рік-два й хочу скористатися цим перехідним періодом, створюючи музику\".\nThe Athletic"
    },
    {
        "title": "Хаос навколо Камп Ноу залишив Барселону без дому. Що буде далі?",
        "image": "https://images.football.ua/i/news/630x373/563/563082.jpg",
        "text": "Повернення Барселони на Камп Ноу знову відкладається: перший домашній матч сезону клуб проведе на арені всього на 6 тисяч місць поруч із тренувальною базою.\nУ вівторок ввечері, всього за п’ять днів до гри проти Валенсії, каталонці підтвердили, що зустріч відбудеться на стадіоні імені Йохана Кройфа — там зазвичай виступають дубль та жіноча команда.\nАле досі не зрозуміло, де саме Барса планує проводити інші домашні матчі цього сезону. Чи реально повернутися на Камп Ноу? Чи можливе повернення на Монжуїк? А може, доведеться залишитися на арені Кройфа?\nМи зібрали останню інформацію від Ла Ліги, клубу та міської ради Барселони — всі джерела попросили зберегти анонімність, аби не зіпсувати відносини.\nУпродовж літа в клубі повторювали: вони хочуть якнайшвидше повернутися на Камп Ноу. Легендарна арена переживає масштабну реконструкцію вартістю 1,5 мільярда євро, і до завершення робіт ще дуже далеко.\nСпершу планувалося відкрити стадіон хоча б частково до святкування 125-річчя клубу в листопаді 2024 року. Але відтоді кілька разів доводилося переносити терміни.\nОстанній зрив дедлайну стався на початку серпня: товариський матч за Кубок Жоана Гампера не змогли провести на Камп Ноу, його перенесли на арену Кройфа.\nУ клубі озвучили план поетапного відкриття арени. На першому етапі місткість мала б скласти 27 тисяч місць. Проте в міській раді кажуть, що Барселона навіть не подала документи на отримання необхідних ліцензій.\nВ інтерв’ю місцевій радіостанції RAC1 віцепрезидентка клубу Елена Форт заявила, що Барса зробила все можливе, аби прийняти матч проти Валенсії на Камп Ноу. За її словами, перший етап робіт завершений, і тепер залишається владнати бюрократичні нюанси.\nВтім, вона одразу додала: \"Я не можу гарантувати, що ми будемо на Камп Ноу вже на матчі з Хетафе 21 вересня\".\nЗ літа 2023 року, відколи почали перебудову Камп Ноу та всієї території Espai Barca, домашньою ареною каталонців був стадіон імені Луїса Компаніса на Монжуїку, який вміщує 55 тисяч глядачів.\n\nНа цей сезон клуб не оголошував планів повертатися туди. До того ж цей вікенд арена буде недоступна: за два дні до матчу з Валенсією там буде концерт. Але останні новини натякають, що ситуація може змінитися.\nПодії на стадіоні Луїса Компаніса контролює окремий підрозділ міської ради Барселони. Джерело в мерії розповіло цього тижня, що клуб звертався з планом Б щодо можливості провести там матчі цього сезону, і сторони досягли попередньої домовленості. Проте жодних конкретних дат поки не узгодили. Станом на зараз, окрім концерту у п’ятницю, нових заходів на арені не заплановано аж до травня 2026 року.\nУ Барселоні визнають: Монжуїк лишається одним з варіантів для проведення матчів, але сприймають його лише як резерв на випадок зриву планів із Камп Ноу. Ідея клубу — за будь-яких умов після гри з Валенсією продовжувати наполягати на поверненні на головну арену. Те саме повторила й Елена Форт у радіоефірі у вівторок увечері.\nВтім, підготувати стадіон Луїса Компаніса до матчів найвищого рівня знову буде непросто: потрібно час, а також перевірки від Ла Ліги та інших інстанцій. Якщо ж ні Камп Ноу, ні Монжуїк не будуть готові, доведеться розглядати варіант з ареною Йохана Кройфа.\n\nАле тут теж є проблема: обидві резервні команди Барселони — чоловіча й жіноча — мають заплановані ігри на цій арені у вікенд матчу з Хетафе 21 вересня. Причому матч жіночої команди Б стоїть у розкладі на той самий день.\nЄвросезон Барселона розпочне вже наступного четверга у Ньюкаслі. Каталонці заздалегідь попросили, аби перший матч групового етапу вони зіграли на виїзді. Ла Ліга пішла їм назустріч, дозволивши провести й перші три матчі чемпіонату поза домом.\nПерший домашній поєдинок у Лізі чемпіонів запланований на 1 жовтня — суперником стане чинний переможець турніру, ПСЖ. Усі три стадіони, які зараз обговорюються, можуть стати варіантами, але кожен із них повинен пройти перевірку від УЄФА.\nРегламент Ліги чемпіонів (пункт 25.08) говорить, що клуби в принципі мають проводити всі ігри на одному стадіоні. Проте у УЄФА є простір для винятків, але ймовірно, будь-які зміни можливі лише після групового етапу, вже перед плей-оф у лютому 2026 року.\nДжерела з першої команди, з якими спілкувався The Athletic, не виглядають надто занепокоєними. Вони визнають абсурдність ситуації — гравці клубу рівня Барселони не знають, де проводитимуть домашні матчі — але запевняють: команда готова виступати де завгодно й уже змирилася з умовами.\nВодночас у розмовах відчувається й інше — справжнє бажання повернутися на Камп Ноу. У гравців є відчуття, що вони хочуть знову бути вдома якомога швидше.\nУ Валенсії визнають: підготовка до гри цього тижня була значно ускладнена через хаос із місцем проведення. Логістику довелося узгоджувати в останню мить. До того ж відсутність квитків для виїзних уболівальників теж виглядає малоприємно з їхньої точки зору.\nФормально арена Йохана Кройфа навіть не відповідає вимогам для матчів Ла Ліги. Зазвичай мінімальна місткість стадіону має становити 8 тисяч глядачів. Крім того, поруч із тренувальною базою в Сант-Жоан-Деспі немає обладнання для роботи VAR — його ще доведеться встановлювати.\nВтім, у регламенті Ла Ліги є виняток щодо місткості арен. Згідно зі статтею XIII, можуть враховуватися \"демографічні, архітектурні, технічні або історичні причини\". У випадку з Барселоною, за словами джерел у Ла Лізі та клубі, було враховано саме архітектурні обставини — адже Камп Ноу досі не готовий.\nВажко уявити, щоб такий безлад виникнув у іншому клубі. Ще влітку можна було ухвалити рішення зачекати пів року, щоб дати будівельникам більше часу та забезпечити усім сторонам більше визначеності. У серпні заступник мера Барселони Альберт Батле публічно закликав саме до цього.\nАле спокійні й далекоглядні рішення нині не асоціюються з Барселоною. Президент Жоан Лапорта діє радше імпровізовано й короткостроково, відсуваючи проблеми на потім. Найяскравіший приклад — політика економічних важелів, яка дала клубу швидкі гроші на трансфери, але не вирішила стратегічних фінансових труднощів.\n\nНевизначеність із поверненням на Камп Ноу ідеально вписується в цю картину. Цього тижня гравці й тренери не знали, де відбудеться матч за п’ять днів. Персонал клубу — від охорони до кейтерингу — не міг спланувати роботу. Місцеві бізнеси, які хотіли запросити VIP-гостей чи туристів на гру, не мали змоги забронювати квитки.\nДохід від клубних магазинів і музею теж різко падає, адже територія довкола Камп Ноу перетворена на будмайданчик. Спонсори на кшталт Spotify також не можуть бути задоволені ситуацією.\nЛапорта не раз підкреслював: якомога швидше повернутися на Камп Ноу, який після реконструкції вміщатиме 105 тисяч глядачів, критично важливо для стабілізації фінансів клубу.\nЩе у 2023 році в Барселоні підрахували: один сезон на Монжуїку коштуватиме близько 90 мільйонів євро втрачених доходів від матчдеїв та пов’язаних активностей. Команда вже провела там два сезони, тож реальні втрати можуть сягати щонайменше 180 мільйонів — особливо з урахуванням часом низької відвідуваності.\nФормально у Барси попереду ще всі домашні матчі сезону-2025/26, тож надходжень від квитків вони наче ще не втратили. Проте наразі клуб не продав жодного квитка — навіть на найближчу гру доступно лише 6 тисяч, майже всі з яких зарезервовані для власників абонементів. \nПродаж сезонних абонементів, який зазвичай стартує на початку червня, досі не розпочався — хоча сезон уже триває майже місяць. В перший сезон на Монжуїку абонементи оформили лише 17 699 уболівальників, минулого року — 22 600.\nНевизначеність з ареною позначилася і на трансферній кампанії літа-2025. Барса розраховувала отримати близько 100 мільйонів євро, продавши частину майбутніх доходів від VIP-лож на оновленому Камп Ноу, що дозволило б суттєво збільшити ліміт зарплат у Ла Лізі. Коли ця схема не спрацювала, клубу довелося вигадувати інші варіанти реєстрації новачків — зокрема Жоана Гарсії та Маркуса Рашфорда.\n\nКоли у січні 2023 року Барса уклала контракт із турецькою компанією Limak, Лапорта запевняв: це був єдиний підрядник, який пообіцяв повернення команди (хоч і з двома третинами місткості) вже на 125-річчя клубу в листопаді 2024 року, а повне завершення проєкту — до червня 2026-го.\nТакий графік швидко став виглядати надто оптимістичним. Єдиним стадіонним проєктом Limak до того була арена в Мерсіні на 25 тисяч місць.\nНа шляху виникли численні проблеми: труднощі з дозволами від міської ради, скарги мешканців на шум і світлове забруднення, повідомлення про порушення прав робітників, банкрутство постачальників. Війна росії проти України вдарила по цінах і доступності будматеріалів.\nУ липні 2024 року віцепрезидентка Форт запевняла, що Камп Ноу буде готовий до кінця року. У вересні Лапорта відмовився називати будь-які дати, визнавши: \"це може статися пізніше, а може й раніше\". У жовтневій заяві клубу зазначалося, що повернення очікується у другій половині сезону 2024/25. А вже в січні 2025-го Форт сказала в ефірі RAC1: \"Ми повернемося ще до кінця цього сезону\".\nАле й цього не сталося. Барса змушена була звернутися до влади, аби дограти сезон-2024/25 на Монжуїку.\nНа початку літа 2025-го клуб робив ставку на те, що Кубок Жоана Гампера 10 серпня стане першим матчем на Камп Ноу. Проте навіть заявку на отримання дозволів у мерію вони так і не подали — і досі цього не зробили.\nЩе на початку серпня джерела в клубі наполягали: плану Б не існує, і всі офіційні матчі цього сезону відбудуться на Камп Ноу з обмеженою місткістю близько 27 тисяч. Але й ця мета не досягнута.\nThe Athletic"
    },
    {
        "title": "Ніко Вільямс травмований і пропустить до шести тижнів",
        "image": "https://images.football.ua/i/news/630x373/562/562973.jpg",
        "text": "Вінгер Атлетіка Ніко Вільямс вибув на тривалий термін через травму, повідомляє офіційний сайт клубу. У 23-річного футболіста діагностовано пошкодження лівого привідного м’яза.\nТравму Вільямс отримав 7 вересня у матчі збірної Іспанії проти Туреччини, який завершився з рахунком 6:0. Гравець вийшов у стартовому складі, віддав гольову передачу, але на 44-й хвилині був замінений через пошкодження.\nЗа інформацією Marca, на відновлення футболістові знадобиться до шести тижнів, що змусить Атлетік обійтися без нього у найближчих матчах чемпіонату.\nРаніше Лапорта пояснив зрив трансферу Ніко Вільямса в Барселону."
    },
    {
        "title": "Дебютний гол Гонсалеса допоміг Атлетіко обіграти Вільярреал",
        "image": "https://images.football.ua/i/news/630x373/563/563276.jpg",
        "text": "Мадридський Атлетіко у матчі четвертого туру іспанської Ла Ліги на своєму полі обіграв Вільярреал із рахунком 2:0.\nКоманда Дієго Сімеоне відкрила рахунок на початку поєдинку, коли на дев'ятій хвилині результативним ударом відзначився Пабло Барріос.\nПотім на початку другого тайму перевагу \"матрацників\" подвоїв Ніко Гонсалес, який забив свій дебютний гол у складі мадридської команди.\nДля Атлетіко це була перша перемога у сезоні, а для Вільярреала перша поразка. Після чотирьох турів у \"жовтої субмарини\" сім очок і четверта позиція, а \"матрацники\" йдуть на дев'ятому рядку, набравши п'ять балів.\nАтлетіко Мадрид — Вільярреал 2:0\nГоли: Барріос, 9, Гонсалес, 52.\nАтлетіко Мадрид: Облак — Льоренте, Ле Норман (Пубіль, 77), Ленгле, Руджері (Ганцко, 76) — Сімеоне, Коке, Барріос, Гонсалес (Галлагер, 76) — Грізманн, Альварес (Серлот, 46).\nВільярреал: Жуніор — Моуріньйо, Фойт, Вейга, Кардона (Педраса, 79) — Б'юкенен, Парті (Комесанья, 64), Парехо, Молейро (Перес, 64) — Пепе (Алассан Гує, 64), Мікаутадзе (Олувасеї, 79).\nПопередження: Альварес, Руджері — Парехо, Вейга, Моуріньйо, Педраса."
    },
    {
        "title": "Голи Де Брюйне та Гойлунна допомогли Наполі розібратися з Фіорентиною",
        "image": "https://images.football.ua/i/news/630x373/563/563274.jpg",
        "text": "У черговому матчі четвертого туру італійської Серії А Наполі в гостях впевнено обіграв Фіорентіну з рахунком 3:1.\nКоманда Антоніо Конте відкрила рахунок на шостій хвилині, коли Кевін Де Брюйне реалізував пенальті. За вісім хвилин Расмус Гойлунн подвоїв перевагу \"неаполітанців\", забивши дебютний м'яч за італійську команду з Неаполя.\nНа початку другого тайму Наполі збільшив перевагу завдяки голу у виконанні Сема Беукеми, який також відзначився дебютним голом у новій команді.\nОстаточну крапку у матчі поставив Лука Раньєрі, який забив за \"фіалок\" на 79 хвилині.\nПісля трьох турів Наполі лідирує у Серії А, набравши дев'ять очок, як і Ювентус. Фіорентина має два бали та займає 13 рядок.\nФіорентина — Наполі 1:3\nГоли: Раньєрі, 79 -  Де Брюйне, 3 (пен), Гойлунн, 14, Беукема, 51.\nФіорентина: де Хеа — Комуццо (Лемпті, 87), Понграчич (Віті, 90), Раньєрі — Додо, Зом (Фацціні, 65), Мандрагора, Фаджолі (Ніколуссі-Кавілья, 65), Госенс — Джеко (Пікколі, 46), Кін.\nНаполі: Мілінкович-Савич — Ді Лоренцо, Беукема, Буонджорно, Спінаццола (Олівера, 69) — Лоботка (Гілмор, 90) — Політано (Нерес, 69), Де Брюйне (Ельмас, 69), Ангісса, Мактоміней — Гойлунн (Лукка, 73)."
    },
    {
        "title": "Ювентус вирвав перемогу над Інтером у черговому голепаді в Derby d'Italia",
        "image": "https://images.football.ua/i/news/630x373/563/563263.jpg",
        "text": "Цього року італійська Серія A в контексті боротьби за чемпіонський титул обіцяє бути дуже цікавою, адже серйозних змін зазнали чи не всі потенційні претенденти на скудетто, окрім Наполі, який цей трофей тепер і намагатиметься захистити. Туринський Ювентус та міланський Інтер — звично серед претендентів на \"золото\" на старті кампанії, і коли ці дві команди перетинаються поміж собою, то ми говоримо про величне Derby d'Italia, як про голову подію всього вікенду в цій країні.\nМинулого року ці дві команди перетинались лише пару разів, і зрештою \"зебри\" виграли очний двобій за рахунок успішної гри саме на власному полі. Але це був успіх ще імені Тіаго Мотти, хоча загалом його діяльність на посаді головного тренера \"Старої Синьйори\" виявилась настільки невдалою, що Ігору Тудору спочатку довелось рятувати місце в Лізі чемпіонів для команди, а як він упорався з цим завданням, то й отримувати шанс на повноцінну роботу. Крістіану Ківу в цьому плані також мало з чим поталанило — Сімоне Індзагі в минулій кампанії програв усе й пішов.\nНам \"продавали\" цей матч, як центральний для всієї суботньої частини для футбольної Європи. Хто на це \"купився\" — розділив з іншими головний приз у підсумку. Бо в цій зустрічі було все: алогічність розвитку подій, \"братерська\" історія Тюрамів, яскраві та витончені рішення тренерів, і, що тепер стало модним у Derby d'Italia, ціла купа забитих м’ячів. Звісно, що такий продукт на ринку знайде свого поціновувача.\nУсе починалось із тиску Інтера. Насправді незвично потужного, як для гостьової гри на полі Юве, проте вже на 14 хвилині туринці розкрились у атаці, і самі провели дотепний розіграш кутового на лівому фланзі, який завершився подачею Локателлі на дальній бік штрафного для Бремера, який скинув на Келлі, а той зльоту пробив під праву стійку. Ошелешений такою нелогічністю колектив Ківу побіг виправляти власні помилки.\nІ зробив це зрештою за рахунок своєї далекобійної зброї в особі Чаланоглу, який посеред тайму чи не вперше суттєво потурбував Ді Грегоріо ударом низом із пів кола перед штрафним, після передачі Аугусто з лівого флангу чужих володінь, а воротар не встиг зреагувати. При цьому всі статистичні показники на той момент промовисто говорили саме на користь Інтера.\nАле навіть до перерви цей нічийний рахунок гості зберегти так і не змогли. У поодинокій позиційній атаці не втримали Їлдиза в зоні перед штрафним на 38 хвилині, а той розвернувся на прийомі передачі Бремера, і одразу ж пробив у лівий нижній кут, щоб Зоммер і шансів не мав реагувати чи навіть побачити м’яч за спинами власних захисників. У підсумку тайм, у якому команда Тудора тривалий час сиділа біля власних воріт у три лінії оборони завершився саме на її користь.\nАле загалом гра залишала враження цілком пристойної динамічної події, тож і від другого тайму очікування були значними. І він жодним чином не підвів у цьому плані. Інтер знову вийшов уперед з ініціативою в атаці, а Ківу першим наважився зробити потрійну заміну, за мить після якої його команда вдруге зрівняла рахунок. На 65 хвилині свіжий Зелінські з правого флангу штрафного скинув м’яч головою на Чалханоглу, той прийняв на груди, а потім класно приклався в дальній кут.\nТудор відреагував так само потрійною заміною, але могло бути вже запізно. Бо за мить після ротації в складі Ювентуса Інтер уперше вийшов уперед за рахунком у цій грі. Цього разу все було набагато простіше, а вирішальний удар відбувався значно ближче до воріт. Дімарко з кутового на лівому фланзі на 76 хвилині подав на ближню, а Маркус Тюрам спокійно замкнув. Десь у цьому ланцюжку мали б бути захисники туринців, але ні, їх там не було.\nУ підсумку старший із синів Тюрамів відсвяткував, його команда надихнулась можливою перемогою, а потім у майже схожій ситуації за сім хвилин Кефрен Тюрам так само головою замкнув навіс із штрафного від Їлдиза з правого флангу. Теж не зустрів спротиву опонентів, після чого скопіював святкування брата, із чого потім вони, вочевидь, ще довго кепкували поміж собою в центрі поля.\nАле Інтеру насправді в підсумку було не до жартів. Бо на першій компенсованій хвилині до другого тайму гравець Ювентус NextGen Аджич у зоні перед чужим штрафним без зайвих роздумів вгатив дальній удар у лівий верхній кут воріт Зоммера, так що той знову до м’яча ледь дотягнувся. Асистував юному партнеру новачок Опенда, тож і Тудор уміє робити вдалі заміни. Проте минулорічних 4:4 повторення так і не відбулось."
    },
    {
        "title": "Нікола — найкращий тренер місяця в Серії А",
        "image": "https://images.football.ua/i/news/630x373/563/563210.jpg",
        "text": "Керманич Кремонезе Давіде Нікола став найкращим тренером серпня в чемпіонаті Італії. Про це повідомляє офіційний сайт італійської Серії А.\n\"Тигри\" під керівництвом 52-річного італійця минулого місяця здобули лві перемоги у двох матчах – над Міланом у гостях (2:1) та вдома над Сассуоло (3:2).\nКлуб наразі набрав шість очок після двох турів і йде на чолі турнірної таблиці чемпіонату Італії разом з Наполі, Ювентусом та Ромою.\nРаніше повідомлялося, що Їлдиз — найкращий гравець Серії А в серпні."
    },
    {
        "title": "Фіорентина — Наполі. Анонс і прогноз на матч Серії А 13.09.2025",
        "image": "https://images.football.ua/i/news/630x373/563/563176.jpg",
        "text": "У рамках третього туру італійської Серії А-2025/26 флорентійська Фіорентина прийматиме неаполітанський Наполі.\n[*] — положення команди в турнірній таблиці\nСУБОТА, 13 ВЕРЕСНЯ, 21:45. СТАДІО АРТЕМІО ФРАНКІ, ФЛОРЕНЦІЯ. ГОЛОВНИЙ АРБІТР — ЛУКА ЦУФФЕРЛІ. ПРЯМА ТРАНСЛЯЦІЯ НА MEGOGO\nЗахищаючий титул чемпіона Наполі цього суботнього вечора націлений на продовження своєї вдалої серії з двох \"сухих\" звитяг. Із неаполітанцями на старті нової кампанії чемпіонату Італії подібне сталося вперше з 2020 року (вдруге загалом у XXI столітті). Фіорентина ж удруге поспіль стартувала в Серії А з двох нічийних результатів.\n\nЗнову в статусі керманича Фіорентини на Стадіо Артеміо Франкі повертається Стефано Піолі. Із Флоренцією в 2019 році спеціаліст попрощався поразкою від Фрозіноне (0:1) у Серії А, тож сьогодні він сподіватиметься порадувати місцевих уболівальників першою із сезону-2017/18 домашньою звитягою над Наполі, яка була здобута якраз під його керівництвом.\nПісля того успіху з рахунком 3:0 флорентійці зазнали чотирьох поразок від неаполітанців удома, тричі поділивши з ними залікові бали. Фіорентина поки що все ще на стадії умовної перебудови, тоді як Наполі цей етап більш ніж успішно подолав у минулому сезоні. Нічия для господарів поля має бути цілком гідним результатом, але є сумніви, що гостям не вдасться вкотре стримати їх.\n\nЗа версією букмекерів, фаворитами сьогоднішнього протистояння у Флоренції є підопічні Антоніо Конте. Так, на перемогу Наполі можна поставити з коефіцієнтом 2.23, тоді як потенційний успіх Фіорентини оцінюється показником 3.65. Імовірність нічийного результату представлена ​​коефіцієнтом 3.15.\nФіорентина: де Хеа — Комуццо, Понграчич, Раньєрі — Додо, Мандрагора, Ніколуссі-Кавілья, Фаджолі, Госенс — Пікколі, Кін\nНаполі: Мілінкович-Савич — Ді Лоренцо, Беукема, Буонджорно, Спінаццола — Лоботка — Політано, Ангісса, Де Брюйне, Мактоміней — Лукка"
    },
    {
        "title": "Ювентус — Інтер. Анонс і прогноз на матч Серії А 13.09.2025",
        "image": "https://images.football.ua/i/news/630x373/563/563174.jpg",
        "text": "У рамках третього туру італійської Серії А-2025/26 відбудеться Derby d'Italia — туринський Ювентус прийматиме міланський Інтер.\n[*] — положення команди в турнірній таблиці\nСУБОТА, 13 ВЕРЕСНЯ, 19:00. АЛЬЯНЦ СТЕДІУМ, ТУРИН. ГОЛОВНИЙ АРБІТР — АНДРЕА КОЛОМБО. ПРЯМА ТРАНСЛЯЦІЯ НА MEGOGO\nЦього суботнього вечора увага всіх небайдужих до італійського футболу вболівальників буде прикута до принципового протистояння на Альянц Стедіум. Інтер до нього підходить на тлі значної невдачі у вигляді першої з грудня 2017 року домашньої поразки від Удінезе (1:2), тоді як Ювентус наприкінці серпня впорався в Генуї із Дженоа (1:0).\n\nВ останніх десяти таких матчах у Турині в рамках чемпіонату Італії \"нерадзуррі\" мають тільки одну перемогу, тоді як \"б'янконері\" здобуття трьох очок святкували сім разів. Стільки ж разів протягом згаданого періоду господарі поля не дозволили гостям відзначитися бодай одним голом. У дев'яти з десяти випадків команди не радували високою результативністю, не перетинаючи позначки в два гола за поєдинок.\nВарто зауважити, що зі своїми колишніми командами Ігор Тудор тричі поступився Інтеру, а також двічі поділив із ним залікові бали, тож сьогодні ввечері спеціаліст намагатиметься перервати цю серію. Для \"нерадзуррі\" ж поганим знаком є вищезгадана невдача туром раніше. Міланський гранд уперше з 2018 року, коли фінішував аж четвертим, зазнав поразки в одному зі стартових двох протистоянь турніру.\n\nНічия між туринським і міланським клубами на даному етапі виглядає найбільш імовірним варіантом. Визначити фаворита сьогоднішньої вечірньої дуелі не вдалося й букмекерам. Таким чином, на перемогу Ювентуса, як і на потенційний успіх Інтера, можна поставити з коефіцієнтом 2.81. Імовірність нічийного результату представлена ​​коефіцієнтом 3.05.\n\nІгор Тудор, головний тренер Ювентуса: \"Після перерви на матчі збірних завжди незвично готуватися до матчу. Потрібно збалансувати навантаження, зрозуміти, кому потрібно відпочити, а кому працювати більше. Ми провели два спільні тренування й налаштовані позитивно. Я сумував футболом, тому радий, що ми повернулися. На полі я очікую побачити те саме, що ми робимо на тренуваннях: концентрацію на стандартних положеннях, організованість і якісну гру\".\n\nКрістіан Ківу, головний тренер Інтера: \"Команда добре попрацювала, і ми знаємо, що виступи за збірні можуть дати додаткову енергію з психологічної точки зору. Головне, що всі здорові й готові взяти участь у матчі. Ми усвідомлюємо його важливість і маємо прийняти той факт, що якщо справи йдуть не дуже добре, то потрібно взяти себе в руки й наполегливо працювати. Маємо вчитися на своїх помилках і рухатися вперед із правильним настроєм, характером і сміливістю\".\nЮвентус: Ді Грегоріо — Гатті, Бремер, Келлі — Калулу, Локателлі, К. Тюрам, Маккенні — Копмейнерс, Їлдиз — Девід\nІнтер: Зоммер — Аканджі, Ачербі, Бастоні — Думфріс, Барелла, Чалханоглу, Мхітарян, Дімарко — М. Тюрам, Л. Мартінес"
    },
    {
        "title": "Емполі продовжив контракт з Поповим до 2028 року",
        "image": "https://images.football.ua/i/news/630x373/563/563151.png",
        "text": "Емполі офіційно оголосив про продовження контракту з українським форвардом Богданом Поповим. Нова угода діятиме до 30 червня 2028 року.\nФутболіст поділився емоціями після підписання:\n— Я радий, що продовжив контракт. Мені добре в Емполі, і я дуже щасливий тут грати. Хочу подякувати клубу за довіру, а тренеру та партнерам — за допомогу. Початок сезону був позитивним, але ми не повинні зупинятися. Я хочу продовжувати працювати, щоб допомагати команді досягати поставлених цілей.\nПопов приєднався до італійського клубу влітку 2023 року. У поточному сезоні-2025/26 він провів три матчі за першу команду й відзначився трьома голами.\nДодамо, що Попов став найкращим гравцем першого туру Серії B сезону-2025/26."
    },
    {
        "title": "Їлдиз — найкращий гравець Серії А в серпні",
        "image": "https://images.football.ua/i/news/630x373/563/563112.jpg",
        "text": "Вінгера туринського Ювентуса Кенана Їлдиза визнано найкращим гравцем місяця в чемпіонаті Італії. Про це повідомляє офіційний сайт Серії А.\n20-річний турок у серпні відіграв за \"зебр\" два матчі та відзначився двома результативними передачами.\nНа нагороду також претендували Томас Крістенсен (Удінезе), Скотт Мактоміней (Наполі), Ніко Пас (Комо), Матіас Суле (Рома) та Маркюз Тюрам (Інтер).\nРаніше повідомлялося, що Ювентус наближається до продовження контракту з Їлдизом."
    },
    {
        "title": "Мілан — Болонья. Анонс і прогноз на матч Серії А 14.09.2025",
        "image": "https://images.football.ua/i/news/630x373/563/563248.jpg",
        "text": "У рамках третього туру італійської Серії А-2025/26 Мілану протистоятиме Болонья.\n[*] — положення команди в турнірній таблиці\nНЕДІЛЯ, 14 ВЕРЕСНЯ, 21:45. СТАДІО ДЖУЗЕППЕ МЕАЦЦА. ГОЛОВНИЙ АРБІТР — МАТТЕО МАРЧЕНАРО. ПРЯМА ТРАНСЛЯЦІЯ НА MEGOGO\nНабравши по три очки в стартових двох турах нової кампанії чемпіонату Італії, Мілан і Болонья зустрінуться вчетверте за 2025 рік уже цього недільного вечора. Раціональність повернення Массіміліано Аллегрі все ще під питанням, але й у 2010 році \"россонері\" під його керівництвом відкрили свій сезон Серії А здобуттям трьох залікових балів у двох матчах.\n\nДодати впевненості вболівальникам Мілана має вражаюча історія протистоянь команд Аллегрі з \"россоблу\". Болонья жодного разу не впоралася з будь-якими підопічними Массіміліано, зазнавши 17-ти поразок у 24-х поєдинках усіх турнірів. Новий-старий керманич \"россонері\" сподіватиметься не зіпсувати цю статистику сьогодні.\nКолектив Вінченцо Італьяно завдав Мілану мінімальної поразки у фіналі Кубка Італії-2024/25, здобувши свій перший із 1974 року значний трофей на внутрішній арені. У минулому сезоні \"россонері\" й \"россоблу\" в турнірній таблиці Серії А відділив усього один заліковий бал, тож і зараз вони вважаються конкурентами в майбутній боротьбі за єврокубки.\n\nБолонья не перемагала Мілан на виїзді із січня 2016 року (1:0, чемпіонат), тож не дивно, що фаворитами протистояння за версією букмекерів є підопічні Массіміліано Аллегрі. Так, на перемогу господарів поля можна поставити з коефіцієнтом 1.92, тоді як потенційний успіх гостей оцінюється показником 4.30. Імовірність нічиєї представлена ​​коефіцієнтом 3.50.\nМілан: Меньян — Томорі, Габбія, Павлович — Салемакерс, Фофана, Модрич, Рабьйо, Еступіньян — Лофтус-Чік — Хіменес\nБолонья: Скорупські — Дзортеа, Вітік, Геггем, Лікоянніс — Фергюсон, Фройлер — Орсоліні, Бернардескі, Камб'ягі — Кастро"
    },
    {
        "title": "Ліон оголосив про повернення Геззаля",
        "image": "https://images.football.ua/i/news/630x373/562/562835.png",
        "text": "Ліонський Олімпік на своєму офіційному сайті оголосив про підписання правого вінгера Рашида Геззаля.\nКонтракт із 33-річним алжирцем розраховано до кінця червня 2026 року. Кількома місяцями раніше гравець на правах вільного агента залишив Різеспор.\nДо клубу з Різе Геззаль приєднався у вересні 2024 року. На його рахунку чотири гола й два асисти в 25-ти матчах сезону-2024/25.\nРашид є вихованцем Ліона. Він дебютував за клуб у жовтні 2012 року (перші гол і асист — у лютому 2013-го), у підсумку провівши 119 поєдинків і відзначившись 34-ма (14+20) результативними діями. У серпні 2017 року він залишив Олімпік і безкоштовно приєднався до Монако.\nПізніше фланговий нападник представляв Лестер Сіті, Фіорентину й Бешикташ, з яким виграв чемпіонат і Кубок (х2) Туреччини.\nУ 22-х матчах (2015-2022) за збірну Алжиру Геззаль записав на свій рахунок два гола й чотири асисти."
    },
    {
        "title": "Луїс Енріке зламав ключицю після падіння з велосипеда",
        "image": "https://images.football.ua/i/news/630x373/562/562794.jpg",
        "text": "Головний тренер ПСЖ Луїс Енріке зламав ключицю внаслідок нещасного випадку, повідомляє прес-служба клубу.\nУ п'ятницю, 5 вересня, 55-річного іспанця було доставлено до відділення лікарні, де переніс операцію у зв'язку з переломом ключиці. Інші подробиці не розголошуються.\n\"ПСЖ висловлює свою повну підтримку Луїсу Енріке і бажає йому якнайшвидшого одужання. Клуб надасть додаткову інформацію найближчим часом\", — йдеться у заяві клубу.\nПісля трьох турів ПСЖ набрав дев'ять очок і лідирує у чемпіонаті Франції."
    },
    {
        "title": "Вихованець академії Ліона підозрюється у вбивстві підлітка",
        "image": "https://images.football.ua/i/news/630x373/562/562546.jpg",
        "text": "Молодого футболіста академії французького Ліона підозрюють у вбивстві. Про це повідомляє RMC Sport.\nЗа інформацією джерела, у понеділок, 1 вересня, поліція затримала 13-річного футболіста, який є головним підозрюваним у вбивстві 16-річного підлітка із застосуванням холодної зброї (ножа).\n\"Близько 22:30 у неділю в районі Ліону Калюїр-е-Кюїр молодик погрожував ножем групі з трьох друзів. Він ударив одного з них ножем у груди. Потерпілий, госпіталізований у тяжкому стані, помер вночі від отриманих травм\", — сказано в заяві поліції.\nЗа словами мера міста Бастьєна Джойнта, причиною нападу став особистий словесний конфлікт.\nРаніше повідомлялося, що Мікаутадзе став гравцем Вільярреала."
    },
    {
        "title": "Забарний: Я повністю підтримую ізоляцію російського футболу",
        "image": "https://images.football.ua/i/news/630x373/562/562417.jpg",
        "text": "Захисник збірної України дав коментар проєкту Футбол 360, розповівши про стосунки зі своїм портреном по ПСЖ Матвієм Сафоновим.\n\"По-перше, я хочу подякувати Парі Сен Жермен, одному з найкращих клубів світу, за можливість представляти свою країну на міжнародній арені та грати на найвищому рівні. \nВодночас я маю однозначну громадянську позицію — в моїй країні четвертий рік йде повномасштабна війна, росіяни — агресори, які марно намагаються знищити українську свободу та незалежність. Війна триває —  я не підтримую жодних стосунків з жодними росіянами.\nЩо стосується мого одноклубника — я мушу взаємодіяти з ним на професійному рівні в рамках тренувань і буду виконувати свої забовʼязання перед клубом. І наостанок хочу сказати, поки йде війна я повністю підтримую повну ізоляцію російського футболу у світі\", — сказав Забарний.\nНагадаємо, що Забарний взяв участь у гольовій перестрілці ПСЖ з Тулузою."
    },
    {
        "title": "Французький клуб працює над придбанням Зінченка",
        "image": "https://images.football.ua/i/news/630x373/562/562228.jpg",
        "text": "Марсель працює над трансфером лівого захисника Арсеналу Олександра Зінченка, передає видання The Athletic.\nСтаном на зараз, клуб Ліги 1 зацікавлений у потенційному повноцінному переході 28-річного українця. У той же час зарплата гравця є суттєвою проблемою.\nПереговори між сторонами тривають. Марсель вивчає можливість придбання Зінченка до закриття літнього трансферного вікна в понеділок, 1 вересня.\nКонтракт Олександра з Арсеналом розраховано до кінця червня 2026 року. У липні 2022-го лондонці виклали Манчестер Сіті 30+2 млн фунтів стерлінгів за українця.\nПорталом transfermarkt універсальний гравець зараз оцінюється в 20 млн євро. Протягом сезону-2024/25 Зінченко взяв участь у 23-х матчах усіх турнірів, відзначившись одним голом і одним асистом.\nРаніше повідомлялося, що перехід Олександра до Фенербахче зірвався через його політичні погляди й негативну реакцію на них із боку вболівальників стамбульського клубу."
    },
    {
        "title": "ПСЖ розкрив деталі стосунків між Забарним та Сафоновим",
        "image": "https://images.football.ua/i/news/630x373/561/561926.jpg",
        "text": "Після переходу Іллі Забарного до ПСЖ цього літа серед уболівальників виникли побоювання щодо його співіснування з російським голкіпером Матвеєм Сафоновим. У контексті війни між Україною та Росією багато хто очікував можливих конфліктів у роздягальні парижан.\nЯк повідомляє Le Parisien, керівництво ПСЖ було добре поінформоване про потенційні ризики ще до трансферу й обговорило ситуацію з обома гравцями. Клуб хотів переконатися, що вони готові працювати разом, і наразі все проходить без проблем.\nЗа інформацією джерела, Забарний і Сафонов дотримуються професійних відносин, спілкуються виключно у рамках роботи та поводяться як звичайні партнери по команді. Попри це, клуб обережно підходить до медійної складової й намагається уникати публікацій, які могли б створити хибне враження про їхню надмірну близькість через можливі політичні наслідки.\nУсередині колективу жодних конфліктів не зафіксовано, і ПСЖ запевняє, що ситуація під контролем.\nРаніше повідомлялось, що ПСЖ шукає новий клуб для Сафонова."
    },
    {
        "title": "ПСЖ не без проблем здолав Анже без участі Забарного",
        "image": "https://images.football.ua/i/news/630x373/561/561772.jpg",
        "text": "У матчі 2-го туру чемпіонату Франції ПСЖ на своєму полі обіграв Анже з рахунком 1:0. Український захисник Ілля Забарний залишився в запасі та не вийшов на поле.\nКоманда Луїса Енріке з перших хвилин заволоділа м’ячем і створювала моменти, але реалізація підводила господарів. На 26-й хвилині Усман Дембеле не реалізував пенальті, пробивши вище воріт.\nПерший тайм завершився без голів, але одразу після перерви ПСЖ вийшов уперед: на 50-й хвилині Фабіан Руїс потужним ударом вразив ціль.\nПопри подальшу ігрову перевагу, парижани більше не зуміли збільшити рахунок і довели матч до мінімальної перемоги.\nПСЖ – Анже 1:0\r\nГол: Руїс, 50"
    },
    {
        "title": "Сент-Етьєн відмовився від 25+12 млн євро з рф за талановитого нападника",
        "image": "https://images.football.ua/i/news/630x373/563/563105.jpg",
        "text": "Центральний нападник Сент-Етьєна Люка Стассен міг опинитися в росії, передає журналіст Саша Тавольєрі.\nПовідомляється, що цска москва пропонував за 20-річного бельгійця 25+12 млн євро. Керівництво Сент-Етьєна відповіло відмовою як через суму потенційного трансферу, так і через \"геополітичний контекст\", пов'язаний із рф.\n\"Зелені\" придбали вихованця Андерлехта у Вестерло за 10 млн наприкінці серпня 2024 року, підписавши з ним контракт за схемою \"4+1\". У дебютному сезоні в чемпіонаті Франції Стассен відзначився 12-ма голами й п'ятьма асистами у 28-ми матчах, що все одно не допомогло Сент-Етьєну втриматися в Лізі 1.\nУ ході поточної кампанії, у трьох поєдинках (84 хвилини) Ліги 2, Люка не записав на свій рахунок результативних дій.\nПорталом transfermarkt талант оцінюється у 18 млн.\nНагадаємо, раніше свого гравця до рф через моральні принципи не відпустив Утрехт."
    },
    {
        "title": "Бундесліга: Боруссія Д обіграла Гайденгайм, Майнц поступився Лейпцигу, перестрілка Уніона та Гоффенгайма",
        "image": "https://images.football.ua/i/news/630x373/563/563246.jpg",
        "text": "Сьогодні, 13 вересня, пройшла низка матчів третього туру німецької Бундесліги.\nУ першому матчі дортмундська Боруссія в гостях здобула перемогу над Гайденгаймом з рахунком 2:0. \"Джмелі\" відкрили рахунок на 33 хвилині зусиллями Серу Гірассі, після чого наприкінці першого тайму Максіміліан Баєр подвоїв перевагу гостей. При цьому зазначимо, що з 22 хвилини господарі поля грали у меншості після вилучення Буду Зівзівадзе за пряму червону картку.\nГайденгайм — Боруссія Дортмунд 0:2\nГоли: Гірассі, 33, Баєр, 45+6.\nГайденгайм: Рамай — Траоре, Маїнка, Гімбер (Буш, 46), Пакарада (Ференбах, 8) — Кербер, Шеппнер — Ібрагімович (Зірслебен, 81), Бек (Конте, 46), Гонсак (Кауфманн, 70) — Зівзівадзе.\nБоруссія Дортмунд: Кобель — Р'єрсон (Озджан, 74), Антон, Бенсебаїні — Коуту, Гросс (Чуквуемека, 65), Нмеча (Каліште Мане, 90), Свенссон — Адеємі (Беллінгем, 65), Гірассі, Баєр (Кемпбелл, 74).\nПопередження: Гімбер, Шеппнер — Адеємі, Р'єрсон, Гірассі.\nВилучення: Зівзівадзе, 22 (пряма червона картка).\nУ другій зустрічі Лейпциг у гостях мінімально обіграв Майнц із рахунком 1:0. Автором єдиного гола став Йоган Бакайоко, який забив на 40 хвилині.\nМайнц — РБ Лейпциг 0:1\nГол: Бакайоко, 40.\nМайнц: Центнер — да Кошта, Белль (Ганче-Ольсен, 15), Кор — Касі (Відмер, 75), Сано, Амірі, Мвене (Ферачніг, 75) — Норден (Кавасакі, 75), Бьовінг (Зіб, 65) — Вайпер.\nРБ Лейпциг: Гулачі — Баку, Орбан, Люкеба, Раум — Зайвальд, Шлагер (Банзузі, 32) — Баумгартнер (Ассан Уедраого, 90) — Бакайоко (Діоманде, 66), Кардосо (Кампль, 90), Нуса (Гардер, 66).\nПопередження: Белль.\nУ третьому поєдинку Вольфсбург у неймовірному матчі поділив очки з Кельном. Матч закінчився з рахунком 3:3. У складі господарів поля відзначилися Мохамед Амура, Ловро Маєр та Максіміліан Арнольд, який забив на дев'ятій компенсованій хвилині. У \"козлів\" авторами голів стали Лука Вальдшмідт, Ісак-Бергманн Йоуганнессон та Якуб Камінські — обидва останні забили у компенсований час — на першій та 14 хвилинах.\nВольфсбург - Кельн 3:3\nГоли: Амура, 42, Маєр, 65, Арнольд, 90+9 -  Вальдшмідт, 5, Йоуганнессон, 90+1, Камінські, 90+14.\nВольфсбург: Грабара — Фішер, Єнц, Кулєракіс, Меле — Арнольд, Соуза — Ольсен (Дагім, 89), Маєр (Селт, 85), Віммер (Ліндстрем, 89) — Амура (Пейчінович, 70).\nКельн: Швебе — Себулонсен (Кастро-Монтес, 64), ван ден Берг (Кайнц, 71), Гюберс, Лунн (Аче, 78) — Шмід, Мартель — Вальдшмідт (Йоуганнессон, 46) — Тільманн (Ель-Мала, 64), Бюльтер, Камінські.\nПопередження: Маєр, Грабара — Шмід, Йоуганнессон.\nУ ще одній зустрічі Гоффенгайм у гостях обіграв берлінський Уніон із рахунком 4:2. У складі гостей голами відзначилися Андрей Крамарич та Тім Лемперле, які реалізували пенальті, а також Фіснік Аслані, який оформив дубль. У господарів поля, які з 82 хвилини грали у меншості після вилучення Тома Роте, своє ім'я в протокол вписали Ільяс Анса та той самий Роте.\nУніон Берлін — Гоффенгайм 2:4\nГоли: Анса, 49, Роте, 71 -  Крамарич, 45+1 (пен), Асллані, 45+3, 52, Лемперле, 83 (пен).\nУніон Берлін: Реннов — Доехі, Керфельд, Роте — Тріммель, Хедіра (У Йон, 75), Хаберер (Крал, 68), Сков (Кьон, 85) — Берк (Кемляйн, 75), Ілич, Анса (Скарке, 75).\nГоффенгайм: Бауманн — Цоуфал, Гранач, Хайдарі (Чавес, 78), Бернардо — Бюргер, Авдуллаху, Крамарич (Премель, 66) — Лемперле (Дамар, 85), Асллані (Мерштедт, 66), Туре (Прасс, 78).\nПопередження: Керфельд — Асллані.\nВилучення: Роте, 82 (пряма червона картка).\nНасамкінець Фрайбург здолав Штутгарт з рахунком 3:1. \"Шваби\" вели в рахунку до 81 хвилини завдяки голу Ермедіна Деміровича, проте господарі поля тричі вразили ворота гостей. Авторами голів стали Деррі Шергант та Ігор Матанович, який оформив дубль, забивши один із м'ячів з пенальті.\nФрайбург — Штутгарт 3:1\nГоли: Матанович, 81, 90+1 (пен), Шергант, 86 -  Демірович, 20.\nФрайбург: Атуболу — Кюблер, Гінтер, Лінгарт, Макенго — Еггештайн, Остерхаге (Дінкчі, 86) — Бесте (Гефлер, 86), Манзамбі, Гріфо (Шергант, 64) — Гелер (Матанович, 78).\nШтутгарт: Нюбель — Вагноман (Ассіньйон, 89), Єльч, Шабо, Міттельштедт (Гендрікс, 76) — Каразор (Фюріх, 89), Штіллер — Буанані (Томаш, 63), Ель-Ханнус, Левелінг — Демірович (Андрес, 76).\nПопередження: Ель-Ханнус.\nВилучення: Манзамбі, 90+8 (пряма червона картка)."
    },
    {
        "title": "Баєр Леверкузен із двома вилученнями переміг Айнтрахт Франкфурт, забивши удев'ятьох",
        "image": "https://images.football.ua/i/news/630x373/563/563195.jpg",
        "text": "У третьому турі Бундесліги Баєр Леверкузен здобув перемогу над Айнтрахтом Франкфурт з рахунком 3:1.\nГосподарі поля швидко вийшли вперед: вже на 10-й хвилині Грімальдо вивів Леверкузен уперед, а перед перервою Шик реалізував пенальті — 2:0.\nУ другому таймі Узун скоротив відставання для гостей, але у компенсований час вищезгаданий Грімальдо поставив крапку в матчі — 3:1.\nМатч запам’ятався не лише результативними голами, а й вилученнями у складі Баєра: на 58-й хвилині поле залишив Андріх, а на 90+2-й хвилині — Фернандес. Тим не менш, це не завадило \"фармацевтам\" на шляху до трьох очок.\nБаєр Леверкузен — Айнтрахт Франкфурт 3:1\nГоли: Грімальдо, 10, 90+8 Шик, 45+4 (пен) — Узун, 52\nБаєр Леверкузен: Флеккен — Баде, Кванса, Тапсоба — Васкес, Паласіос (Гарсія, 15), Андріх, Грімальдо — Телла, Тілльман (Фернандес, 62) — Шик (Кофане, 82)\nАйнтрахт Франкфурт: Цеттерер — Крістенсен (Браун, 10), Коллінз, Кох, Теат — Доан, Узун (Ельє Ваї, 85), Гойлунн (Батшуаї, 71), Шаїбі, Баоя (Дауд, 83) — Буркардт (Кнауфф, 83)\nПопередження: Андріх, Фернандес, Васкес — Узун, Ваї, Теат\nВилучення: Андріх, 58, Фернандес, 90+2"
    },
    {
        "title": "Офіційно: Каспер Юльманн — новий тренер Баєра ",
        "image": "https://images.football.ua/i/news/630x373/562/562930.jpg",
        "text": "Ситуація довколо нового наставника \"фармацевтів\", отримала офіційне підтвердження. Баєр Леверкузен офіційно призначив Каспера Юльманна новим головним тренером. Контракт із 53-річним фахівцем розрахований до 30 червня 2027 року. Він змінив на цій посаді Еріка тен Хага.\nЮльманн, який нещодавно завершив роботу зі збірною Данії після Євро-2024, тепер повертається у Бундеслігу. Нагадаємо, у сезоні 2014/15 він уже мав досвід у чемпіонаті Німеччини, керуючи Майнцом 05.\nСпортивний директор Баєра Саймон Рольфес відзначив, що клуб давно придивлявся до датчанина: \"Ми добре знаємо його методи, адже його колишній асистент Ісмаель Каменфорте вже працював у Леверкузені. Тепер Каспер має допомогти нашій команді знову грати у впізнаваний, домінуючий футбол і піднятися на ще вищий рівень\".\nСам Юльманн з ентузіазмом прокоментував своє призначення: \"Баєр завжди справляв на мене враження добре організованого клубу з великими амбіціями. Для мене велика честь отримати цю довіру. Я мотивований працювати над майбутнім Леверкузена після яскравих досягнень команди\"."
    },
    {
        "title": "Геннес — про Барселону: Ти купуєш, купуєш — і раптом у тебе 1,2 млрд боргів. До побачення, всього найкращого",
        "image": "https://images.football.ua/i/news/630x373/562/562922.jpg",
        "text": "Член наглядової ради та почесний президент мюнхенської Баварії Улі Генесс різко висловився про фінансову ситуацію у світовому футболі, використавши Барселону як приклад того, чого не варто робити клубам.\nВ ефірі німецького каналу Sport1 Геннес зазначив, що Баварія не платитиме завищені суми за гравців, таких як Флоріан Вірц чи Нік Вольтемаде, щоб уникнути фінансової кризи, схожої на ту, що пережив каталонський клуб:\n\"Ел (Макс Еберл, спортивний директор) хотів купити гравця, але ми знаємо, що у нас у касі. Це так само важливо, як і спортивний успіх. Ось приклад Барселони. Ти купуєш, купуєш — і раптом у тебе 1,2 млрд боргів. До побачення, всього найкращого\", — прокоментував він ситуацію у Барселоні.\nГеннес також розповів про напруженість між керівництвом клубу та Еберлом під час трансферного ринку:\n\"Це нормально — не завжди погоджуватися. З Румменігге я теж часто сперечався, але коли двері зачинялися, усе ставало добре. Макс досить чутливий\".\nНа тлі чуток про можливу відставку Еберла, Геннес спростував ці припущення:\n\"Слід запитати у нього, що він думає, але для нас у раді це взагалі не було темою\".\nПопри невдалі спроби підписати Вірца та Вольтемаде, які в підсумку опинилися у Прем’єр-лізі, Геннес захистив роботу Баварії на трансферному ринку:\n\"Ми справжні переможці цього ринку, тому що маємо дуже сильну команду\". Він також висловив критику на адресу міжнародного ринку:\n\"Це як у Монополії. Рухаєшся до Paseo del Prado, приходить шейх — і тоді можна купувати\", — сказав Геннес.\nНагадаємо, Баварія пропонувала Аталанті оренду Лукмана."
    },
    {
        "title": "Німеччина трансферна. Літні переходи-2025. Підсумкова таблиця",
        "image": "https://images.football.ua/i/news/630x373/558/558385.jpg",
        "text": "Всі переходи Бундесліги цього міжсезоння — в одному місці! Пропонуємо вам таблицю з літніми переходами футболістів в рамках першості Німеччини.\nСкорочення:\nпо — повернення з оренди\r\nор — оренда\r\nва — вільний агент\r\nзк — завершив кар'єру\nн — нападник\r\nп — півзахисник\r\nз — захисник\r\nв — воротар\nЗауваження: суми вказані у таблиці у валюті євро (€) згідно з даними авторитетного порталу Transfermarkt.\n🇺🇦 Україна трансферна. Літні переходи-2025\r\n🏴󠁧󠁢󠁥󠁮󠁧󠁿Англія трансферна. Літні переходи-2025\n🇪🇸 Іспанія трансферна. Літні переходи-2025\r\n🇮🇹 Італія трансферна. Літні переходи-2025\r\n🇫🇷 Франція трансферна. Літні переходи-2025"
    },
    {
        "title": "Постекоглу — ще один претендент на посаду головного тренера Баєра",
        "image": "https://images.football.ua/i/news/630x373/562/562617.jpg",
        "text": "Колишній головний тренер Тоттенгема Анже Постекоглу може продовжити свою тренерську кар'єру у німецькій Бундеслізі. Про це повідомляє інсайдер Фабріціо Романо.\nЗа інформацією джерела, у послугах 60-річного австралійця зацікавлений леверкузенський Баєр, а також його кандидатуру розглядає Фенербахче.\nНагадаємо, Постекоглу перебуває без роботи після звільнення з Тоттенгема наприкінці минулого сезону, незважаючи на тріумф у Лізі Європи.\nУ свою чергу Баєр нещодавно розлучився з Еріком тен Гагом, а Фенербахче звільнив Жозе Моурінью.\nПісля двох турів Баєр набрав одне очко і посідає 12 місце у Бундеслізі, а Фенербахче має у своєму активі сім балів та йде на четвертому місці у Суперлізі.\nРаніше повідомлялося, що Рауль отримав пропозицію очолити Баєр."
    },
    {
        "title": "Хаві відмовився від пропозиції очолити Баєр",
        "image": "https://images.football.ua/i/news/630x373/562/562555.jpg",
        "text": "Колишній головний тренер Барселони Хаві відмовився очолювати леверкузенський Баєр. Про це повідомляє Marca.\nЗа інформацією джерела, керівництво німецького клубу звернулося до 45-річного іспанця після звільнення Еріка тен Гага.\nОднак Хаві відмовився від пропозиції \"фармацептів\", пославшись на нестабільність команди як у результатах, так і в роботі структури клубу.\nНагадаємо, Хаві залишив Барселону влітку 2024 року, після чого він залишається без роботи.\nРаніше повідомлялося, що тен Гаг заробив близько 6 млн євро лише за два місяці роботи в Баєрі."
    },
    {
        "title": "Дубль Кейна допоміг Баварії розгромити Гамбург",
        "image": "https://images.football.ua/i/news/630x373/563/563265.jpg",
        "text": "Мюнхенська Баварія у матчі третього туру німецької Бундесліги на своєму полі розгромила Гамбург із рахунком 5:0.\nКоманда Венсана Компані відкрила рахунок на третій хвилині зусиллями Сержа Гнабрі, а через шість хвилин Александер Павлович подвоїв перевагу господарів поля.\nПотім на 26 хвилині Гаррі Кейн реалізував пенальті, а за три хвилини Луїс Діас довів рахунок до розгромного.\nОстаточну крапку в матчі поставив той самий Кейн, який оформив дубль на 62 хвилині.\nПісля трьох турів Баварія набрала дев'ять очок і посідає перше місце у Бундеслізі, а у Гамбурга один бал та 17 позиція.\nБаварія — Гамбург 5:0\nГоли: Гнабрі, 3, Павлович, 9, Кейн, 26 (пен), 62, Діас, 29.\nБаварія: Ноєр — Лаймер, Упамекано (Геррейру, 46 (Бішоф, 64)), Та, Станішич — Кімміх, Павлович — Олісе, Гнабрі (Джексон, 46), Діас (Бої, 76) — Кейн (Бішоф, 64).\nГамбург: Фернандеш — Омарі, Вушкович, Сумаоро (Мефферт, 46) — Мікельбренсіс, Ремберг, Капальдо (Ельфадлі, 46), Мугейм — Сахіті, Кенігсдорффер, Вієйра.\nПопередження: Упамекано, Павлович — Сумаоро, Мугейм."
    }
]