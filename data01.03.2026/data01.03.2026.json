[
    {
        "title": "Манчестер Юнайтед — Крістал Пелес. Анонс і прогноз на матч АПЛ 01.03.2026",
        "image": "https://images.football.ua/i/news/630x373/574/574396.jpg",
        "text": "У рамках 28-го туру англійської Прем’єр-ліги Манчестер Юнайтед прийматиме Крістал Пелес на Олд Траффорд. Обидва колективи здобули перемоги в попередньому турі, тож очікується напружене продовження їхньої боротьби за власні цілі.\nНЕДІЛЯ, 1 БЕРЕЗНЯ, 16:00 ▪️ ОЛД ТРАФФОРД, МАНЧЕСТЕР ▪️ ГОЛОВНИЙ АРБІТР — КРІС КАВАНА ▪️ ПРЯМА ТРАНСЛЯЦІЯ НА SETANTA SPORTS\nМанчестер Юнайтед проводить 2026 рік без поразок у чемпіонаті та не програє вже десять матчів поспіль у Прем’єр-лізі. У попередньому турі \"червоні дияволи\" мінімально здолали Евертон (1:0), продемонструвавши прагматизм і вміння контролювати темп гри. До цього були яскраві перемоги над Тоттенгемом (2:0), Фулгемом (3:2) та Арсеналом (3:2), що підкреслило атакувальну стабільність команди.\nОсобливо переконливо Юнайтед виглядає вдома: вісім перемог у тринадцяти матчах на Олд Траффорд і лише дві поразки. У чотирьох із п’яти останніх поєдинків чемпіонату манкуніанці забивали щонайменше двічі, а в останніх двох турах пропустили лише один м’яч. Баланс між позиційним контролем і швидким прискоренням у вирішальні моменти став фірмовою рисою команди Карріка, який увірвався у тренерській світ з ноги та змусив забути про критику на адресу керівництва через звільнення Рубена Аморіма.\n\nКрістал Пелес під керівництвом Олівера Гласнера також демонструє конкурентоспроможність, проте на команду все ж впливає інформація про те, що тренер залишить команду наприкінці цього сезону. У минулому турі \"орли\" здобули мінімальну перемогу над Вулвергемптоном (1:0), а загалом виграли два з трьох останніх матчів у чемпіонаті. Водночас атакувальна результативність лондонців залишається стриманою — більше одного м’яча за гру вони забивали лише двічі за останні 15 зустрічей у всіх турнірах.\nНа виїзді Пелес здатен створити проблеми будь-кому: шість перемог у тринадцяти гостьових матчах свідчать про характер і дисципліну. Команда Гласнера робить ставку на організовану оборону та швидкі переходи в атаку. Варто згадати, що в лютому 2025 року лондонці перемогли на Олд Траффорд з рахунком 2:0, хоча вже в листопаді Юнайтед узяв реванш у Селгерст Парк (2:1). Історія протистояння додає інтриги.\n\nОчікується матч із територіальною перевагою господарів і спробами гостей впіймати суперника на контратаках. З огляду на нинішню форму Манчестер Юнайтед та їхню стабільність у завершальній фазі, фаворитом виглядає саме команда Карріка, однак дисциплінований Крістал Пелес цілком здатен нав’язати боротьбу і зберігати інтригу до фінального свистка.\nЗа версією букмекерів, сьогодні більше шансів на успіх мають підопічні Майкла Карріка. Так, на перемогу Манчестер Юнайтед в основний час пропонується коефіцієнт 1.52, тоді як потенційний успіх Крістал Пелес оцінюється показником 5.50. Ймовірність нічийного результату представлена ​​коефіцієнтом 4.50. \nМАНЧЕСТЕР ЮНАЙТЕД : Ламменс — Дало, Йоро, Магвайр, Шоу — Каземіро, Мейну — Амад, Бруну Фернандеш, Кунья — Мбемо\nКРІСТАЛ ПЕЛЕС :  Гендерсон — Кенвот, Річардс, Ріад — Муньйос, Вортон, Г’юз, Мітчелл — Сарр, Піно — Странд Ларсен"
    },
    {
        "title": "Семеньйо приніс Манчестер Сіті перемогу над Лідсом",
        "image": "https://images.football.ua/i/news/630x373/574/574504.jpg",
        "text": "Головною стравою цього футбольного вікенду в англійській Прем’єр-лізі стане лондонське дербі поміж Арсеналом та Челсі вечором у неділю в контексті двадцять восьмого туру, тоді як серед зацікавлених сторін у результаті цієї зустрічі буде також і Манчестер Сіті в якості головного переслідувача \"канонірів\" у турнірній таблиці. А щоб додати трохи пікантності цій і без того делікатній ситуації в чемпіонських перегонах, команда Хосепа Гвардіола мала виграти власний гостьовий матч проти Лідса днем раніше.\nОднак команді Даніеля Фарке також треба вирішували власні турнірні завдання на небезпечній близькості до зони вильоту, тож про жодні поступки з боку \"павичів\" на домашньому для них Елленд Роуд не йшлось. І в підсумку Лідс таки здивував усіх присутніх дуже організованою грою в першому таймі. Можливо, навіть самі від себе не очікували такого стрімкого прогресу гості.\nБо Манчестер Сіті міг скільки завгодно тримати м’яч у ногах своїх футболістів, бо яка різниця, якщо навіть зробити передачу всередину чужого штрафного команда Хосепа Гвардіоли тривалий час не могла. Не кажучи вже про якісь там удари бодай у напрямку воріт. До речі, перший подібний відбувся аж наприкінці першого тайму.\nА тим часом контратаки Лідса почали даватись узнаки значно раніше. Команда Фарке охоче використовувала простір за спинами захисників суперників, і якби не феноменальна здатність Калверт-Люїна псувати навіть дуже гарні гольові нагоди, то в Сіті були з суттєві проблеми ще в першому таймі ще й у захисті, а не тільки щодо неможливості якось завдати шкоди своїм опонентам.\nАле \"містяни\" не просто так претендують на чемпіонський титул у цьому сезоні. Це також і показник високого рівня майстерності. Індивідуальної, передусім. Уже в компенсований час перед перервою вистачило всього одного геніального пасу Шеркі на хід до лівого флангу штрафного, щоб забезпечити можливість для Аїт-Нурі виконати простріл на Семеньйо перед порожні ворота до чужого воротарського.\nНам тим часом залишалось лише констатувати алогічний перебіг подій у першому таймі й окремі каламбурні моменти зі статистики, де інколи бувало й таке, що м’яч на 100% упродовж п’ятихвилинних відтинків перебував під контролем команди Гвардіоли, але з небезпеки вона створила лише забитий м’яч, тоді як суперники відчайдушно марнували свої дорогоцінні моменти в контратаках.\nЗрозуміло, що Сіті за таких умов шалено ризикував утратою залікових балів, тому в другому таймі контроль м’яча команда Гвардіоли не відпускала, але в інтенсивності атак точно стала більш обачною. Проте й за таких обставин знайшли свої моменти Мармуш та Геї, тож воротарю Дарлоу довелось попрацювати над порятунком власних воріт. Але ж нас усіх цікавило, чи буде працювати так само й Доннарумма. А він не працював. Бо приводів після перерви майже не виникало, хоча напруга була в повітрі до останнього.\nУ наступному турі Лідс прийматиме Сандерленд, тоді як Манчестер Сіті проведе домашній матч проти Ноттінгем Форест.\n\r\nЛідс — Манчестер Сіті 0:1\nГол: Семеньйо, 45+2\nЛідс: Дарлоу — Богл (Джеймс, 75), Джастін (Піру, 87), Родон (Бійол, 87), Стрейк, Гудмундссон — Штах, Ампаду, Груєв (Ньйонто, 76), Ааронсон (Нмеча, 66) — Калверт-Льюїн.\nМанчестер Сіті: Доннарумма — Нунес, Діаш, Геї, Аїт-Нурі — Родрі — Шеркі (Аке, 87), Сілва, О’Райлі (Рейндерс, 70) — Мармуш (Савіо, 68), Семеньйо.\n\nПопередження: Доннарумма, Аїт-Нурі, Савіо"
    },
    {
        "title": "Ліверпуль влаштував гольову перестрілку з Вест Гемом",
        "image": "https://images.football.ua/i/news/630x373/574/574494.jpg",
        "text": "Черговий вікенд англійського футболу в своїй суботній частині продовжувався одразу кількома матчами в слоті о 15:00 за місцевим часом, серед яких увагу до себе приковувало протистояння на Енфілді, де місцевий Ліверпуль зазіхав на нечувану до цього за каденцію Арне Слота на чолі клубу серію з трьох поспіль \"сухих\" перемог у чемпіонаті.\nПроти цього виступав лондонський Вест Гем, який під орудою Нуну Ешпіріту Санту виконує надзвичайно складну місію з порятунку себе самого із зони вильоту, куди потрапив за підсумками низки невдалих результатів у першій частині сезону, але три матчі до звітної гри хоча б поразок не зазнавав. Це непокоїло \"червоних\", які мали, передусім, думати про боротьбу за місця в Лізі чемпіонів УЄФА, у якій у них і досі не надто впевнені позиції.\nПроте цього разу команда Слота вирішила не випробовувати на міцність нерви власних уболівальників і доволі швидко відкрила рахунок. На п’ятій хвилині Гравенберх перед штрафним другим темпом атаки відіграв ліворуч на Екітіке, а той під захисником пробив у ближній до себе кут. Вест Гем наче й спробував відповісти, але, окрім удару Мавропаноса з відскок над воротами з межі чужого воротарського, нічого не вигадав, тож господарі повернулись із часом до атаки й забили знову.\nЦього разу посеред першого тайму три поспіль кутових на лівому фланзі атаки Ліверпуля таки завершились точною подачею Собослаї на ван Дейка до воротарського, де той стоячи перевів м’яч у дальній кут. Після цього команда Слота навіть дозволила собі попривозити моменти біля власних воріт на хвилі успіху, але оскільки карати її за це ніхто не квапився, то господарі знову забили незадовго до перерви.\nІ знову за підсумком кутового, але вже від Салаха на протилежному боці поля, коли подача відскочила на дальню стійку для Екітіке, а той скинув під удар Мак Аллістеру. Примітно, що, незважаючи на рахунок, аж надто сильного провалу лондонців у першому таймі помітно не було. Тож і не варто було дивуватись, коли на початку другої половини гри Вест Гем таки знайшов момент біля чужих воріт і відіграв один м’яч.\nНа 49 хвилині Соучек спочатку брав участь у розбудові атаки на правому фланзі, а за кілька миттєвостей завершував простріл Діуфа вже з протилежного боку штрафного перед порожніми воротами. Команда Слота погано ввійшла до гри в другій половині, і навіть дуже сильно почала помилятись у простих передачах, але знову її за це ніхто не покарав.\nТож у підсумку гра завершувалась так, як і в більшості часу тривала — біля воріт Германсена, у яких довгоочікуваним голом ударом із лівого флангу штрафного з передачі Екітіке на 70 хвилині вдалось відзначити Гакпо. Із купою рикошетів у супроводі, але все ж. А згодом і Фрімпонг результативно доклався до підсумкового результату виходом на заміну з прострілом у ноги Дісасі, рикошет від якого у власні ворота встановив підсумковий рахунок.\nОднак і ці дві події розділила чергова хиба в захисті від \"червоних\", які дозволили подачі Боуена з кутового на правому фланзі на 75 хвилині долетіти на голову Кастельяносу на дальній стійці. Тож третім поспіль \"сухим\" матчем для команди Слота тут і близько не віддавало, але в атаці господарі Енфілда себе цього разу показали дуже переконливо.\nУ наступному турі Ліверпуль гостюватиме у Вулвергемптона, тоді як вихідними на Молінью зіграє в Кубку Англії, а лондонський Вест Гем навідається спочатку на дербі проти Фулгема в чемпіонаті, а потім прийматиме в дербі Брентфорд.\n\nЛіверпуль — Вест Гем 5:2\nГоли: Екітіке, 5, ван Дейк, 24, Мак Аллістер, 43, Гакпо, 70, Дісасі, 83 (авт.) — Соучек, 49, Кастельянос, 75\nЛіверпуль: Аліссон — Гомес (Фрімпонг, 77), Конате, ван Дейк, Керкез — Гравенберх (Ньйоні, 86), Мак Аллістер — Салах, Собослаї, Гакпо — Екітіке (Нгумоа, 77).\nВест Гем: Германсен — Ван-Біссака, Мавропанос, Дісасі, Діуф (Маєрс, 90) — Магасса (Траоре, 76), Соучек (Канте, 90), М. Фернандеш — Боуен, Саммервіллл — Кастельянос.\n\nПопередження: Гакпо, Собослаї — Магасса, Кастельянос, Саммервілл"
    },
    {
        "title": "Лідс Юнайтед — Манчестер Сіті. Анонс і прогноз на матч АПЛ 28.02.2026",
        "image": "https://images.football.ua/i/news/630x373/574/574348.jpg",
        "text": "У 28-му турі англійської Прем’єр-ліги Лідс Юнайтед прийматиме одного з головних претендентів на титул — Манчестер Сіті. Три місяці тому команди видали яскравий трилер на Етіхаді з п’ятьма голами і драматичною розв’язкою, тож на Елланд Роуд знову очікується видовищне протистояння.\nСУБОТА, 28 ЛЮТОГО, 19:30 ▪️ ЕЛЛАНД РОУД, ЛІДС ▪️ ГОЛОВНИЙ АРБІТР — СТЮАРТ АТТВЕЛЛ ▪️ ПРЯМА ТРАНСЛЯЦІЯ НА SETANTA SPORTS\nЛідс підходить до зустрічі в досить непоганому настрої. Після болісної поразки від Арсеналу наприкінці січня команда Даніеля Фарке не програє у лютому в чемпіонаті: перемога над Ноттінгем Форест і дві нічиї з Челсі та Астон Віллою дозволили \"павичам\" трохи відірватися від зони вильоту. Наразі йоркширці 15-ті та мають шість очок запасу над небезпечною зоною.\nВтім, проблема втримання переваги залишається для команди Фарке актуальним питанням. Лідс регулярно відкриває рахунок, але надто часто дозволяє суперникам відіграватися — зокрема і минулого туру, коли був пропущений гол на 88-й хвилині від Астон Вілли. На своєму полі \"білі\" виглядають впевненіше (шість перемог у сезоні), а атмосфера Елланд Роуд традиційно додає господарям агресії та енергії — неважливо, проти якого суперника.\n\nМанчестер Сіті прибуває до Західного Йоркширу в чудовій формі. Команда Пепа Гвардіоли виграла п’ять останніх матчів у всіх турнірах і знову всерйоз включилася в чемпіонські перегони, користуючись певними осічками головного конкурента — лондонського Арсеналу. Перемоги над Фулгемом, Ньюкаслом та камбек проти Ліверпуля повернули \"містян\" у боротьбу за вершину, а відставання від лідера може скоротитися до мінімуму.\nСіті демонструє баланс між атакою і обороною: лише 25 пропущених м’ячів у 27 турах і 56 забитих. Ерлінг Голанд традиційно небезпечний проти нечужого йому Лідса — норвежець вже оформлював дубль на Елланд Роуд і знову буде головною загрозою для захисту господарів. До того ж \"містяни\" виграли п’ять останніх очних зустрічей у всіх турнірах, що психологічно грає на їхню користь.\n\nЩодо очікувань, то чекаємо інтенсивний і відкритий матч. Лідс має турнірну мотивацію в боротьбі за виживання і підтримку трибун, але клас та стабільність Манчестер Сіті можуть виглядати визначальними факторами. У той же час, ми маємо чимало наочних прикладів, коли \"павичам\" було дійсно наплювати на клас суперника: серед тотальних провалів був Арсенал, але натомість є кейси з Астон Віллою, Челсі (двічі), Ліверпулем (двічі) і тими ж \"містянами\", попри підсумкову поразку 2:3. На тлі цього можна зробити припущення, що Лідс сьогодні має створити Сіті неабияку конкуренцію, але як буде насправді — дізнаємося увечері.\nЗа версією букмекерів, сьогодні більше шансів на успіх мають підопічні Пепа Гвардіоли. Так, на перемогу Манчестер Сіті в основний час пропонується коефіцієнт 1.55, тоді як потенційний успіх Лідс Юнайтед оцінюється показником 5.33. Ймовірність нічийного результату представлена ​​коефіцієнтом 4.33. \nЛІДС ЮНАЙТЕД : Дарлоу — Джастін, Родон, Стрейк — Богл, Ампаду, Груєв, Гудмундссон — Штах, Ааронсон — Калверт-Льюїн\nМАНЧЕСТЕР СІТІ : Доннарумма — Нунеш, Діаш, Геї, Аїт-Нурі — Родрі, О'Райлі — Бернарду, Фоден — Семеньйо, Голанд"
    },
    {
        "title": "Ліверпуль — Вест Гем. Анонс і прогноз на матч АПЛ 28.02.2026",
        "image": "https://images.football.ua/i/news/630x373/574/574346.jpg",
        "text": "У 28-му турі англійської Прем’єр-ліги Ліверпуль на Енфілді прийматиме Вест Гем у матчі з різною турнірною мотивацією: господарі ведуть боротьбу за місце в Лізі чемпіонів, тоді як лондонці намагаються вибратися із зони вильоту.\nСУБОТА, 28 ЛЮТОГО, 17:00 ▪️ ЕНФІЛД, ЛІВЕРПУЛЬ ▪️ ГОЛОВНИЙ АРБІТР — ТІМ РОБІНСОН ▪️ ПРЯМА ТРАНСЛЯЦІЯ НА SETANTA SPORTS\nКоманда Арне Слота поступово знаходить стабільність після непростого старту сезону. Мінімальна перемога над Ноттінгем Форест дозволила мерсисайдцям зрівнятися за очками з конкурентами у боротьбі за єврокубкову зону, а загалом у шести останніх матчах в усіх турнірах Ліверпуль здобув п’ять перемог. Попри критику за не надто переконливу гру в окремих поєдинках, результат зараз для \"червоних\" — понад усе.\nНа Енфілді Ліверпуль традиційно небезпечний: сім перемог у 13 домашніх матчах чемпіонату свідчать, що тут легко не буває нікому. Слот, на тлі загальної турбулентності протягом цього непростого сезону, зараз зробив ставку на більш прагматичний футбол — компактність у захисті та швидкі переходи в атаку, що дозволило збалансувати гру після провального відрізка на початку кампанії. Навіть кадрові втрати не заважають команді тримати темп у боротьбі за топ-4.\n\nВест Гем під керівництвом Нуну Ешпіріту Санту перебуває у вирі боротьби за виживання. Лондонці йдуть у зоні вильоту, але відставання від рятівної 17-ї сходинки складає лише два очки. Нічия проти Борнмута в минулому турі продемонструвала як проблеми в атаці, так і певний прогрес у грі без м’яча — це вже другий \"сухий\" матч у трьох останніх поєдинках.\nЗагалом у восьми попередніх поєдинках в усіх турнірах Вест Гем програв лише раз, що додає певного оптимізму перед складним виїздом на Мерсисайд. Водночас статистика гостьових матчів залишається тривожною: лише три перемоги в чемпіонаті та негативна різниця м’ячів. Проти Ліверпуля лондонцям історично непросто — в останніх очних зустрічах перевага була на боці \"червоних\", а остання перемога \"молотобійців\" над чинними чемпіонами датована аж кінцем 2021 року.\n\nОчікується напружений матч, у якому Ліверпуль володітиме ініціативою та контролем м’яча, а Вест Гем робитиме ставку на організовану оборону й контратаки. З огляду на турнірне становище обох команд, гра може виявитися значно більш конкурентною, ніж підказує таблиця, однак фактор Енфілда й краща форма господарів роблять їх фаворитами протистояння.\nЗа версією букмекерів, сьогодні більше шансів на успіх мають підопічні Арне Слота. Так, на перемогу Ліверпуля в основний час пропонується коефіцієнт 1.35, тоді як потенційний успіх Вест Гема оцінюється показником 7.50. Ймовірність нічийного результату представлена ​​коефіцієнтом 5.33. \nЛІВЕРПУЛЬ : Аліссон — Собослаї, Конате, ван Дейк, Керкез — Гравенберх, Мак Аллістер — Салах, Джонс, Гакпо — Екітіке\nВЕСТ ГЕМ : Германсен — Ван-Біссака, Мавропанос, Дісасі, Діуф — Фернандеш, Магасса — Боуен, Соучек, Саммервілл — Кастельянос"
    },
    {
        "title": "Ліверпуль встановив фінансовий рекорд у 2024/25: понад 700 млн фунтів доходу та прибуток після чемпіонського сезону",
        "image": "https://images.football.ua/i/news/630x373/574/574450.jpg",
        "text": "Ліверпуль оприлюднив фінансовий звіт за сезон 2024/25, продемонструвавши рекордний дохід у розмірі 703 млн фунтів стерлінгів та прибуток після сплати податків у 8 млн. Про це повідомляє The Athletic.\nТакий результат став різким контрастом із попереднім роком, коли мерсисайдці зазнали збитків у 57 млн фунтів до оподаткування.\nЗвіт охоплює період до травня 2025 року — сезон, у якому команда Арне Слота виграла чемпіонат Англії. Загальний дохід зріс на 89 млн фунтів, що становить 14,5% у порівнянні з попереднім роком. Найбільший приріст зафіксовано у категорії медіаправ — плюс 60 млн (до 264 млн).\nДоходи від матчів зросли до 116 млн фунтів (+14 млн), зокрема завдяки повноцінному введенню в експлуатацію оновленої трибуни Anfield Road Stand, яка збільшила місткість стадіону до 61 тисячі глядачів.\nКомерційний напрямок залишається найбільшим джерелом прибутку — 323 млн фунтів (+15 млн). Протягом сезону клуб уклав нові партнерські угоди, а також отримав додаткові надходження від літніх концертів на Енфілді.\nПопри позитивну динаміку, витрати клубу також суттєво зросли. Зарплатна відомість збільшилася на 42 млн фунтів і сягнула рекордних для Прем’єр-ліги 428 млн. Значну частину цього зростання становили бонуси за здобуття 20-го чемпіонського титулу в історії клубу, а також нові контракти для Мохамеда Салаха та Вірджила ван Дейка. Адміністративні витрати також підскочили — до 657 млн фунтів.\nВласники з Fenway Sports Group продовжують фінансувати інфраструктурні проєкти. Заборгованість перед групою становить близько 71 млн фунтів, тоді як банківський борг зменшився до 69 млн. У клубі наголошують, що дотримуються принципів фінансової стійкості та правил фінансового контролю, водночас інвестуючи у розвиток складу та глобального бренду.\nТаким чином, чемпіонський сезон приніс Ліверпулю не лише трофей, а й серйозне фінансове підсилення, хоча зростання витрат залишається важливим викликом на майбутнє."
    },
    {
        "title": "Вулвергемптон шокував Астон Віллу своєю другою перемогою в сезоні АПЛ",
        "image": "https://images.football.ua/i/news/630x373/574/574454.jpg",
        "text": "Вулвергемптон на старті 28-го туру англійської Прем’єр-ліги шокував Астон Віллу, обігравши бірмінгемців із рахунком 2:0. Для команди Роба Едвардса це лише друга перемога в нинішньому сезоні чемпіонату — раніше \"вовки\" здолали лише Вест Гем.\nПерший тайм на Молінью минув без забитих м’ячів, хоча Астон Вілла більше володіла м’ячем і створила кілька нагод. Найкращий шанс до перерви мав Дуглас Луїс, однак його удар зльоту впевнено парирував Жозе Са. Господарі відповідали небезпечними стандартами, а Тоті Гомес із вигідної позиції пробив повз ворота.\nПісля перерви Вулвергемптон скористався своїм шансом. На 61-й хвилині Адам Армстронг поборовся за м’яч у штрафному майданчику, а Жуан Гомес підхопив його та потужно пробив у лівий кут воріт Еміліано Мартінеса — 1:0. Для бразильця це був перший гол у 37 матчах АПЛ.\nКоманда Унаї Емері кинулася відіграватися. Росс Барклі та Ян Матсен перевірили пильність Са, а в компенсований час Амаду Онана мав стовідсоткову нагоду зрівняти рахунок, але Єрсон Москера виніс м’яч із лінії воріт.\nОстаточну крапку в матчі поставив Родрігу Гомеш. На 90+8-й хвилині \"вовки\" втекли в контратаку, Жуан Гомес викотив м’яч у центр штрафного, а португалець холоднокровно пробив повз Мартінеса — 2:0. Молінью вибухнув оваціями, адже Вулвергемптон втримав сенсаційний результат."
    },
    {
        "title": "Арсенал — Челсі. Анонс і прогноз на матч АПЛ 01.03.2026",
        "image": "https://images.football.ua/i/news/630x373/574/574404.jpg",
        "text": "У центральному матчі 28-го туру Прем’єр-ліги глядачів чекає гаряче лондонське дербі: Арсенал прийматиме Челсі на Емірейтс Стедіум. Для господарів це шанс зміцнити позиції у чемпіонських перегонах, для гостей — можливість оживити боротьбу за топ-4. Турнірна мотивація обох — на максимумі.\nНЕДІЛЯ, 1 БЕРЕЗНЯ, 18:30 ▪️ ЕМІРЕЙТС СТЕДІУМ, ЛОНДОН ▪️ ГОЛОВНИЙ АРБІТР — ДАРРЕН ІНГЛЕНД ▪️ ПРЯМА ТРАНСЛЯЦІЯ НА SETANTA SPORTS\nАрсенал підходить до гри в статусі лідера чемпіонату. Після переконливої перемоги 4:1 над Тоттенгемом у північнолондонському дербі команда Мікеля Артети знову продемонструвала, що здатна додавати у вирішальні моменти сезону. Атака на чолі з Віктором Йокересом набрала хід, а баланс між агресивним пресингом і контролем м’яча дозволяє \"канонірам\" диктувати умови навіть у топ-матчах.\nНа власному полі Арсенал виглядає особливо впевнено: лише одна осічка за сезон і різниця м’ячів +35 загалом у кампанії підкреслюють системність та зрілість команди. Важливо й те, що останні очні зустрічі з Челсі складаються на користь \"червоно-білих\" — серія без поразок триває вже десять матчів у всіх турнірах. Та й загалом \"каноніри\" не програють вже вісім поєдинків поспіль, проте деякі втрати очок, як наприклад із Вулвергемптоном, буде дуже болісними.\n\nЧелсі, попри п’яту сходинку напередодні нового туру, проводить нерівний сезон. Команда Ліама Росеньйора втрачає очки там, де не повинна — нічия з Бернлі після вилучення Веслі Фофана стала черговим прикладом нестабільності. Водночас у складі \"синіх\" достатньо індивідуальної якості, щоб створити проблеми будь-якому супернику.\nОсобливої уваги заслуговує Жуан Педро, який перебуває у відмінній формі, а також креативна зв’язка Коула Палмера та Педру Нету. Проте дисципліна й схильність пропускати у кінцівках матчів залишаються ахіллесовою п’ятою Челсі. До того ж Фофана пропустить гру через дискваліфікацію, а низка виконавців відновлюється після травм.\n\nЗ огляду на турнірне становище та форму команд, фаворитом виглядає Арсенал. Втім, лондонське дербі рідко підкоряється логіці — Челсі потребує очок у боротьбі за Лігу чемпіонів, тому нас може чекати напружена й тактично насичена дуель. Очікується інтенсивний футбол із великою кількістю єдиноборств і моментів у перехідних фазах.\nЗа версією букмекерів, сьогодні більше шансів на успіх мають підопічні Мікеля Артети. Так, на перемогу Арсеналу в основний час пропонується коефіцієнт 1.61, тоді як потенційний успіх Челсі оцінюється показником 5.00. Ймовірність нічийного результату представлена ​​коефіцієнтом 4.20. \nАРСЕНАЛ : Рая — Тімбер, Саліба, Габріел, Інкап'є — Субіменді, Райс — Едегор, Езе, Троссар — Йокерес\nВЕСТ ГЕМ : Санчес — Джеймс, Тосін, Чалоба, Гюсто — Кайседо, Андрей Сантос — Палмер, Енцо Фернандес, Педру Нету — Жуан Педро"
    },
    {
        "title": "Мікаутадзе — найкращий гравець лютого в Ла Лізі",
        "image": "https://images.football.ua/i/news/630x373/574/574456.png",
        "text": "Нападника Вільярреала Жоржа Мікаутадзе визнано найкращим гравцем місяця в чемпіонаті Іспанії. Про це повідомляє офіційний сайт Ла Ліги.\nУ лютому 25-річний форвард забив два голи та віддав результативну передачу в двох матчах Прімери.\nНа нагороду також претендували Федеріко Вальверде (Реал Мадрид), Абде Еззальзулі (Бетіс), Тома Лемар (Жирона) та Луїс Мілья (Хетафе).\nРаніше повідомлялося, що керманич Бетіса Мануель Пеллегріні став найкращим тренером чемпіонату Іспанії у лютому."
    },
    {
        "title": "Реал Ов'єдо — Атлетіко Мадрид. Анонс і прогноз на матч Ла Ліги 28.02.2026",
        "image": "https://images.football.ua/i/news/630x373/574/574429.jpg",
        "text": "Мадридський Атлетіко прагнутиме здобути третю перемогу поспіль у всіх турнірах, завітавши в гості до головного аутсайдера чемпіонату — Реал Ов'єдо. Наразі команда Дієго Сімеоне посідає четверту сходинку в таблиці, тоді як господарі замикають список учасників Прімери.\nРеал Ов'єдо — Атлетіко Мадрид\nСубота, 28 лютого, 22:00, стадіон Естадіо Нуево Карлос Тартьєре, Ов'єдо\r\nПряма трансляція на медіасервісі MEGOGO. \n\nРеал Ов'єдо підходить до цієї гри після результативної нічиєї з Реал Сосьєдад (3:3). Команда Гільєрмо Альмади вела в рахунку наприкінці матчу, але в підсумку врятувалася лише на останніх хвилинах завдяки голу Еріка Баї. Попри бойовий настрій, ситуація \"синіх\" залишається критичною: вони набрали лише 17 очок у 24 турах і відстають від рятівного 17-го місця на вісім балів. Головною проблемою астурійців є атака — лише 16 забитих м'ячів у сезоні. До того ж Ов'єдо має одну з найгірших домашніх статистик у лізі, набравши лише 11 очок у 12 іграх.\nАтлетіко прибуває до Ов'єдо у чудовому гуморі після впевненої перемоги над Брюгге (4:1) у Лізі чемпіонів, що забезпечило їм вихід до наступного раунду. В останньому турі Ла Ліги \"матрацники\" обіграли Еспаньйол (4:2) і продовжують гонитву за Вільярреалом у боротьбі за третю сходинку. Хоча мадридці виграли лише три виїзні матчі чемпіонату з дванадцяти, клас суперників непорівнянний. Атлетіко не програвав Ов'єдо з 1998 року і виграв три останні очні зустрічі, зокрема в кубку два роки тому.\nКадрова ситуація господарів ускладнюється пошкодженнями Еріка Баї та Ові Еджарії, чия участь під питанням, а Давід Костас точно пропустить гру. Натомість до складу повернеться Сантьяго Коломбатто, а лінію атаки очолить Федеріко Віньяс, який оформив дубль у минулому турі. У Атлетіко знову доступний Родріго Мендоса, проте Ніко Гонсалес та Пабло Барріос залишаються під питанням. Після хет-трику в єврокубках Александер Серлот напевно вийде в старті разом із Хуліаном Альваресом, а Маркос Льоренте може зміститися в півзахист.\nЗа версією betking на перемогу Реал Ов'єдо можна поставити з коефіцієнтом 5.75, тоді як потенційний успіх Атлетіко Мадрид оцінюється показником 1.70. Імовірність нічийного результату представлена ​​коефіцієнтом 3.60.\nРеал Ов'єдо: Ескандель — Відаль, Кармо, Кальво, Лопес — Коломбатто, Сібо — Хассан, Рейна, Чайра — Віньяс.\nАтлетіко Мадрид: Облак — Моліна, Пубіль, Ганцко, Руджері — Сімеоне, Льоренте, Кардосо, Лукман — Серлот, Альварес.\nНе зіграють: Костас (Реал Ов'єдо).\nПід питанням: Баї, Еджарія (Реал Ов'єдо) — Н. Гонсалес, Барріос (Атлетіко Мадрид).\n\n\nДовідка про компанію\nbetking — ліцензований букмекер, що входить до King Group та здійснює діяльність відповідно до законодавства України. betking пропонує широкий спектр послуг у сфері спортивного беттингу та онлайн-розваг, зосереджуючись на інноваційності, прозорості та принципах відповідальної гри.\nbetking активно сприяє розвитку спорту в Україні: підтримує професійні команди, реалізує партнерські проєкти та впроваджує ініціативи, орієнтовані на вболівальників і спортивну спільноту.\nТОВ \"Слотс Ю.Ей\": Ліцензія на провадження діяльності з організації та проведення азартних ігор казино у мережі Інтернет від 26.04.2021 (Рішення КРАІЛ №150 від 12.04.2021), Ліцензія на провадження діяльності з організації та проведення букмекерської діяльності у мережі Інтернет від 05.12.2024 (Рішення КРАІЛ №559 від 21.11.2024).\nУЧАСТЬ В АЗАРТНИХ ІГРАХ МОЖЕ ВИКЛИКАТИ ІГРОВУ ЗАЛЕЖНІСТЬ. ДОТРИМУЙТЕСЯ ПРАВИЛ (ПРИНЦИПІВ) ВІДПОВІДАЛЬНОЇ ГРИ"
    },
    {
        "title": "Барселона — Вільярреал. Анонс і прогноз на матч Ла Ліги 28.02.2026",
        "image": "https://images.football.ua/i/news/630x373/574/574428.jpg",
        "text": "Барселона прагнутиме зміцнити своє лідерство в Ла Лізі у домашньому протистоянні з Вільярреалом. Наразі каталонці випереджають Реал Мадрид на один бал, тож перемога дозволить їм відірватися від переслідувача на чотири очки до понеділка.\nБарселона — Вільярреал\nСубота, 28 лютого, 17:15, стадіон Камп Ноу, Барселона\r\nПряма трансляція на медіасервісі MEGOGO. \n\nПісля низки невдач на початку місяця, Барселона змогла повернутися в тонус, розгромивши Леванте (3:0) у минулому турі. Команда Гансі Фліка демонструє вражаючу результативність, забивши 67 голів у поточному чемпіонаті. Одразу троє гравців — Ферран Торрес, Ламін Ямаль та Роберт Левандовські — вже досягли двозначних показників забитих м'ячів. Попереду у \"блаугранас\" надважливий тиждень, що включає матч-відповідь кубка проти Атлетіко та старт плей-оф Ліги чемпіонів, тому перемога над \"субмариною\" має стати фундаментом для подальших успіхів.\nВільярреал приїжджає до столиці Каталонії у статусі третьої сили чемпіонату. Підопічні Марселіно виграли три з останніх чотирьох матчів, зокрема здолавши Валенсію (2:1). \"Жовта субмарина\" традиційно вдало грає на полі Барселони, вигравши два останні виїзні матчі, включаючи пам'ятну перемогу 5:3 у січні 2024 року. Оскільки гості вже вилетіли з єврокубків, вони повністю зосереджені на Прімері, де намагаються втримати перевагу над Атлетіко в боротьбі за третю сходинку.\nКадрова ситуація Барселони затьмарена травмою Френкі де Йонга, який вибув на шість тижнів через проблеми з підколінним сухожиллям. Також через дискваліфікацію не зіграє Жерар Мартін. Натомість очікується вихід Педрі та Ферміна Лопеса, а Жоау Канселу може зберегти місце на лівому фланзі захисту. У Вільярреала поза грою Камбвала, Коста, Кабанес та Фойт. Під питанням залишається участь Жерара Морено та Папа Гує, чия готовність визначиться безпосередньо перед грою.\nЗа версією betking на перемогу Барселони можна поставити з коефіцієнтом 1.30, тоді як потенційний успіх Вільярреала оцінюється показником 8.50. Імовірність нічийного результату представлена ​​коефіцієнтом 6.33.\nБарселона: Ж. Гарсія — Кунде, Кубарсі, Е. Гарсія, Канселу — Берналь, Педрі — Ямаль, Фермін, Рафінья — Левандовські.\nВільярреал: Луїс Жуніор — Моуріньо, Наварро, Вейга, Педраса — Пепе, Комесанья, Гує, Молейро — Мікаутадзе, Перес.\nНе зіграють: Крістенсен, де Йонг, Мартін (Барселона) — Камбвала, Коста, Кабанес, Фойт (Вільярреал).\nПід питанням: Гаві (Барселона) — Морено, Гує (Вільярреал).\n\n\nДовідка про компанію\nbetking — ліцензований букмекер, що входить до King Group та здійснює діяльність відповідно до законодавства України. betking пропонує широкий спектр послуг у сфері спортивного беттингу та онлайн-розваг, зосереджуючись на інноваційності, прозорості та принципах відповідальної гри.\nbetking активно сприяє розвитку спорту в Україні: підтримує професійні команди, реалізує партнерські проєкти та впроваджує ініціативи, орієнтовані на вболівальників і спортивну спільноту.\nТОВ \"Слотс Ю.Ей\": Ліцензія на провадження діяльності з організації та проведення азартних ігор казино у мережі Інтернет від 26.04.2021 (Рішення КРАІЛ №150 від 12.04.2021), Ліцензія на провадження діяльності з організації та проведення букмекерської діяльності у мережі Інтернет від 05.12.2024 (Рішення КРАІЛ №559 від 21.11.2024).\nУЧАСТЬ В АЗАРТНИХ ІГРАХ МОЖЕ ВИКЛИКАТИ ІГРОВУ ЗАЛЕЖНІСТЬ. ДОТРИМУЙТЕСЯ ПРАВИЛ (ПРИНЦИПІВ) ВІДПОВІДАЛЬНОЇ ГРИ"
    },
    {
        "title": "Названі терміни відновлення Мбаппе",
        "image": "https://images.football.ua/i/news/630x373/574/574332.jpg",
        "text": "Кіліан Мбаппе не зіграв за Реал проти Бенфіки. У мадридському клубі вирішили надати форварду час, щоб його проблемне коліно повністю відновилося.\nЯк повідомляє The Touchline, Мбаппе вибув максимум на 14 днів. Це позитивна новина для \"вершкових\", оскільки француз має встигнути відновитися до 1/8 фіналу Ліги чемпіонів, перші матчі якої пройдуть 10 та 11 березня.\nУ сезоні-2025/26 Кіліан Мбаппе провів 33 матчі, у яких записав на свій рахунок 38 голів та шість результативних передач.\nНайближчий матч Реал проведе 2 березня проти Хетафе в Ла Лізі."
    },
    {
        "title": "Роналду став співвласником Альмерії",
        "image": "https://images.football.ua/i/news/630x373/574/574319.jpg",
        "text": "Нападник Ан-Насра Кріштіану Роналду розширює свою діяльність у футбольному бізнесі. Португалець придбав 25% акцій іспанської Альмерії, яка наразі посідає третє місце в Сегунді.\nУгоду було здійснено через компанію CR7 Sports Investments. Контрольний пакет акцій клубу з минулого року належить саудівській інвестиційній групі на чолі з Мохамедом Аль-Херейджі.\nРоналду підтвердив свої наміри долучитися до розвитку іспанського клубу.\n\"Я давно прагнув зробити внесок у розвиток футболу поза межами поля. Альмерія — це іспанський клуб із міцною основою та очевидним потенціалом зростання. Я хочу працювати разом із керівною командою, щоб підтримати клуб на новому етапі розвитку\", — заявив португалець.\nНагадаємо, Роналду розповів про свої плани на майбутнє після завершення страйку."
    },
    {
        "title": "Гол Циганкова став 300-м в історії Жирони у вищому дивізіоні Іспанії",
        "image": "https://images.football.ua/i/news/630x373/574/574286.jpg",
        "text": "Жирона зіграла внічию з Алавесом у 25-му турі Ла Ліги з рахунком 2:2, і цей поєдинок став дещо особливим для каталонського клубу.\nЯк повідомляє пресслужба Жирони, другий гол команди, автором якого став вінгер збірної України Віктор Циганков, виявився 300-м для клубу у вищому дивізіоні Іспанії.\nУ цій зустрічі обидва м’ячі Жирони забили українські футболісти — спочатку відзначився Владислав Ванат, а згодом результативний удар завдав Циганков. Саме його гол увійшов в історію як ювілейний для клубу в Ла Лізі.\nГОЛ ВІКТОРА ЦИГАНКОВА ПРОТИ АЛАВЕСА:\n\nЦікаво, що Віктор уже має досвід \"круглих\" досягнень із Жироною. Раніше саме він став автором 200-го гола команди в еліті — це сталося у сезоні-2023/24 в матчі проти Райо Вальєкано.\nУ поточному сезоні Віктор Циганков провів за Жирону 21 матч у всіх турнірах, забив 6 голів та віддав 2 результативні передачі."
    },
    {
        "title": "Мессі дистанціюється від виборчої кампанії в Барселоні — Marca",
        "image": "https://images.football.ua/i/news/630x373/574/574274.jpg",
        "text": "Зірковий нападник та один із найкращих в історії Ліонель Мессі зберігає повну дистанцію від президентської виборчої кампанії в Барселоні та не бере участі в жодних політичних процесах клубу. Про це повідомляє Marca з посиланням на джерела з оточення аргентинця.\nПопри те, що ім’я восьмиразового володаря Золотого м’яча регулярно з’являється у виборчих матеріалах — у вигляді банерів, непрямих згадок та різноманітних спекуляцій, — сам Мессі не контактував із жодним із кандидатів і не давав згоди на використання свого образу чи спадщини в агітаційних цілях.\n38-річний форвард, який залишив Барселону у 2021 році та нині виступає за Інтер Маямі, послідовно уникає будь-якої участі в клубній політиці. За інформацією джерела, позиція його оточення залишається незмінною: жодної участі у виборчій кампанії — ані відкритої, ані неформальної.\nНавіть події, які потенційно могли викликати у нього невдоволення, не стали приводом для втручання. Наразі Мессі зосереджений виключно на футбольній кар’єрі та особистому житті, залишаючи виборчі перегони кандидатам і членам клубу."
    },
    {
        "title": "Барселона з хет-триком Ямала розгромила Вільярреал",
        "image": "https://images.football.ua/i/news/630x373/574/574495.jpg",
        "text": "Центральним у контексті двадцять шостого туру іспанської Ла Ліги безперечно вважалось протистояння на оновленому Камп Ноу, який переживає черговий \"етап\" відкриття після реконструкції, поміж каталонською Барселоною та Вільярреалом, який несподівано для багатьох увірвався до трійки лідерів національної першості, і тепер намагався одночасно й утримувати свої позиції, і навчатись грати на рівні проти загальновизнаних грандів іспанського футболу.\nУтім, матчі проти \"блаугранас\" для \"жовтої субмарини\" останнім часом проходять явно не так, як би того хотілося б колективу Марселіно. Але це стосується лише тих моментів, коли самим каталонцям у сезоні вже нічого не потрібно, тоді як Вільярреал намагається цим скористатись. Наприклад, перед цією грою говорили про те, що гостьовий колектив може стати першим, хто тричі поспіль обіграє Барсу на її полі в чемпіонаті. Проте завдання це було явно підвищеної складності.\nБо команда Ганса-Дітера Фліка нині заходить до такого етапу сезону, де в неї що не матч у календарі — так одразу топова афіша для вболівальників. Тож Барселона ставатиме дедалі більш прагматичною у питанні використання власних ресурсів задля здобуття потрібних результатів. У першому таймі цієї гри можна було це побачити наочно. Наче й була перевага у \"блаугранас\" у атакувальному плані, але моменти виникали з доволі великими часовими інтервалами.\nУтім, Вільярреал так і не дотягнув бодай до перерви без пропущених м’ячів. У першу чергу, через талант Ямала завершувати епізоди на правому фланзі чужого штрафного, які йому старанно готував двічі на 28 та 39 хвилинах Фермін. Хоча другий із цих м’ячів був дійсно вершиною індивідуального дриблінгу нападника Барселони. А захист Вільярреала просто за ним не встигав. Хоча був у гостей таки собі Айосе Перес, за яким захист Барси також не надто пильно стежив, проте форвард \"жовтої субмарини\" вбивчістю не відрізнявся.\nНа відміну від його партнера в центрі поля в особі Гує, який на початку другого тайму скористався простором та відскоком від подачі кутового з правого флангу на ближній стійці від Моуріньйо й відіграв бодай один гол. Майже одразу після цього мало стати дуже цікаво, бо Жоан Гарсія трохи помилився з виходом на перехоплення чергового закидання на Айосе, і той потім із розвороту пробивав по порожніх воротах, але не влучив.\nІ фактично це був останній реальний момент гостей для того, щоб забити в цій зустрічі свій другий гол. Надалі Барселона належним чином поставилась до власної атаки, чому дуже допомогло повернення на поле Педрі після травми. Майже одразу ми побачили передачу на хід Ямалу під хет-трик на правий фланг чужих володінь на 70 хвилині, а вже на початку компенсованого часу схожим чином півзахисник дав можливість Кунде асистувати Левандовські на порожні. У підсумку, знову вийшла велика кількість голів.\nУ наступному турі каталонська Барселона гостюватиме в баскського Атлетіка, тоді як посеред тижня прийматиме мадридський Атлетіко в матчі-відповіді Кубка Іспанії, а Вільярреал проведе домашній матч проти Ельче.\nБарселона — Вільярреал 4:1\nГоли: Ямаль, 28, 39, 70, Левандовські, 90+1 — Гує, 49\nБарселона: Ж. Гарсія — Кунде, Кубарсі, Е. Гарсія, Бальде — Берналь (Араухо, 67), Фермін — Ямал (Бардагжі, 73), Ольмо (Педрі, 58), Рафінья (Рашфорд, 73) — Торрес (Левандовські, 67).\nВільярреал: Жуніор — Моуріньйо, Наварро, Вейга, Кардона (А. Гонсалес, 90) — Пепе (Олувасеї, 84), Комесанья (Парехо, 80), Гує, Молейро (Педраса, 68) — Перес (Б'юкенен, 68), Мікаутадзе."
    },
    {
        "title": "Мілан визначився з пріоритетом на літо: Гірассі — головна ціль для підсилення атаки",
        "image": "https://images.football.ua/i/news/630x373/574/574471.jpg",
        "text": "Мілан готується до активної літньої трансферної кампанії та планує підсилити лінію нападу, якщо команда забезпечить собі участь у Лізі чемпіонів наступного сезону.\nЯк повідомляє La Gazzetta dello Sport, головною ціллю \"россонері\" став форвард Боруссії Дортмунд Серу Гірассі.\nУ клубі високо оцінюють досвід 29-річного нападника та його стабільну результативність у складі німецької команди. Керівництво Мілана прагне підписати гравця, здатного гарантувати велику кількість голів і миттєво підняти ефективність атаки на новий рівень. Саме таким профілем, на думку італійців, відповідає Гірассі.\nЗа час виступів у Боруссії Дортмунд гвінеєць провів 85 матчів, у яких забив 54 м’ячі та віддав 15 результативних передач. Його контракт із клубом чинний до червня 2028 року, і в Дортмунді наразі не розглядають можливість продажу одного з лідерів атаки, що може суттєво ускладнити переговори.\nОкрім Гірассі, у шортлисті Мілана фігурують також Матео Ретегі, який виступає за Аль-Кадісію, та Ніколас Джексон, контракт якого належить Челсі, а нині він грає на правах оренди за Баварію. Втім, саме нападник Боруссії Дортмунд вважається пріоритетним варіантом для італійського гранда.\nУ Мілані розуміють, що без потрапляння до Ліги чемпіонів реалізація амбітних трансферних планів може опинитися під питанням, тому спортивний результат цього сезону безпосередньо вплине на масштаби літніх підсилень."
    },
    {
        "title": "Ювентус шукає спосіб підписати Осімгена без виплати 70 млн євро Наполі",
        "image": "https://images.football.ua/i/news/630x373/574/574469.jpg",
        "text": "Ювентус вивчає можливість підписання нападника Галатасарая Віктора Осімгена, однак угода виглядає вкрай складною через особливі умови його переходу з Наполі. Про це повідомляє La Gazzetta dello Sport.\nЗа інформацією джерела, коли влітку 2025 року Наполі продав нігерійця турецькому клубу, до контракту було включено спеціальну клауcулу, яка фактично блокує його повернення до Серії А.\nЯкщо Галатасарай вирішить продати форварда Ювентусу або будь-якому іншому італійському клубу до 1 вересня 2027 року, стамбульці повинні будуть виплатити Наполі штраф у розмірі 70 мільйонів євро. Наступного сезону сума зменшиться до 50 мільйонів. Окрім цього, неаполітанці збережуть за собою 10% від майбутнього перепродажу гравця.\nУ Турині зацікавлені в трансфері, а сам Осімген, як зазначає видання, не приховує симпатій до б’янконері. Напередодні одного з матчів він зізнавався, що перехід до Ювентуса став би для нього привілеєм. Проте фінансова складова залишається ключовою перепоною. Галатасарай інвестував у форварда близько 75 мільйонів євро, а його зарплата становить близько 15 мільйонів євро на рік без урахування бонусів, що робить угоду ще більш обтяжливою для будь-якого італійського клубу.\nЮвентус продовжує шукати юридичні та фінансові механізми, які дозволили б уникнути активації штрафної санкції. Теоретично можлива тристороння домовленість із залученням Наполі, однак наразі конкретного рішення немає.\nУ поточному сезоні Осімген провів 24 матчі за Галатасарай у всіх турнірах, забив 16 м’ячів і віддав 5 результативних передач. Його контракт спливає влітку 2029 року."
    },
    {
        "title": "Фіорентина залишила зону вильоту Серії А завдяки перемозі над Пізою",
        "image": "https://images.football.ua/i/news/630x373/574/574157.jpg",
        "text": "Фіорентина здобула стратегічно важливу перемогу над Пізою у матчі 26-го туру італійської Серії А. Команда з Флоренції мінімально переграла прямого конкурента в боротьбі за виживання та завдяки цьому залишила зону вильоту.\nЄдиний м’яч у зустрічі було забито вже на 13-й хвилині. Після швидкої атаки господарів Мойзе Кін опинився у вигідній позиції та точним ударом переграв воротаря гостей Ніколаса, принісши своїй команді перевагу, яка зрештою стала вирішальною.\nНадалі Фіорентина намагалася діяти більш обережно, контролюючи перебіг поєдинку. Піза більше володіла м’ячем у другому таймі, однак оборона господарів на чолі з Давідом де Хеа діяла надійно. Гості так і не зуміли створити достатньо моментів, аби відновити паритет.\nУ підсумку команда з Флоренції втримала мінімальну перевагу та здобула надважливі три очки у боротьбі за збереження прописки в еліті."
    },
    {
        "title": "Мілан впритул наблизив Інтер до Скудетто, програвши Пармі",
        "image": "https://images.football.ua/i/news/630x373/574/574087.jpg",
        "text": "В рамках 26-го туру італійської Серії А Мілан на Сан Сіро приймав Парму.\nГосподарі поля сенсаційно програли «жовто-синім». Єдиним голом у матчі відзначився центральний захисник гостей Маріано Троїло.\nПісля цієї поразки у Мілана 54 очки і вони на десять пунктів відстають від лідируючого Інтера. Крім того, команда Макса Аллегрі зазнала першої поразки в чемпіонаті з серпня 2025-го року.\nМілан — Парма 0:1\nГол: Троїло 80\nМілан: Меньян — Томорі (Атекаме 85), Де Вiнтер, Бартезагі — Салемакерс, Модрич, Лофтус-Чік (Яшарі 11, К. Нкунку 85), Рабіо, Еступіньян (Павлович 62) — Леан, Пулішич (Фюллькруг 62)\nПарма: Корві — Дельпатро, Троїло, Валенті, Брітшгі — М. Кейта, Ордоньєс (Соренсен 59), Бернабе (Ніколуссі Кавілья 59), Валері, Стрефецца (Ондрейка 76) — Пеллегріно (Естевес 90+3)\nПопередження: Салемакерс 32, Леан 52, — Троїло 48."
    },
    {
        "title": "Аталанта здобула вольову перемогу над Наполі в битві за Лігу чемпіонів ",
        "image": "https://images.football.ua/i/news/630x373/574/574077.jpg",
        "text": "Аталанта в рамках 26-го туру італійської Серії А на Гевісс Стедіум приймала чинного чемпіона Італії Наполі.\nРахунок у матчі відкрив захисник гостей Сем Бекема на 18-й хвилині. У другому таймі на 61-й хвилині півзахисник Аталанти Маріо Пашалич зрівняв рахунок, а вже ближче до завершення гри Лазар Самарджич приніс вольову перемогу господарям.\nАталанта — Наполі 2:1\nГоли: Пашалич, 61 Самарджич, 81 -  Беукема, 18\nАталанта: Карнезеккі — Скальвіні (Джимсіті, 69), Гін, Колашинац (Аханор, 84) — Белланова (Бернасконі, 57), де Рон, Пашалич, Дзаппакоста — Сулемана (Самарджич, 46), Залевські — Крстович (Скамакка, 57)\nНаполі: Мілінкович-Савич, Беукема, Жезус (Олівера, 70), Буонджорно — Маццоккі (Політано, 63), Лоботка, Ельмас, Гутьєррес (Спінаццола, 63) — Сантос (Лукаку, 85), Вергара (Джоване, 70) — Гойлунн\nПопередження: Залевські — Жезус"
    },
    {
        "title": "Аталанта — Наполі. Анонс і прогноз на матч Серії А 22.02.2026",
        "image": "https://images.football.ua/i/news/630x373/573/573790.jpg",
        "text": "У рамках 26-го туру італійської Серії А-2025/26 у Бергамо місцева Аталанта прийматиме неаполітанський Наполі.\n[*] — положення в турнірній таблиці\nНЕДІЛЯ, 22 ЛЮТОГО, 16:00. NEW BALANCE АРЕНА, БЕРГАМО. ГОЛОВНИЙ АРБІТР — ДАНІЕЛЕ КІФФІ. ПРЯМА ТРАНСЛЯЦІЯ НА MEGOGO\nРяд успіхів на внутрішній арені не допоміг Аталанті минулого вівторка. На євроарену клуб із Бергамо повернувся виїзним поєдинком із Боруссією Дортмунд в 1/16 фіналу плей-оф Ліги чемпіонів. Команда Раффаеле Палладіно пропустила два гола в першому таймі, не зумівши бодай скоротити своє відставання в другому, і опинилася в дещо незручному становищі перед матчем-відповіддю.\n\nЗа рахунок серії з восьми дуелей без поразок (6В, 2Н) у чемпіонаті Аталанта ввірвалася до топ-6, маючи намір і в наступному сезоні представити країну в єврокубках. У листопаді саме виїзний поєдинок із Наполі (1:3) був дебютом Палладіно на чолі клубу з Бергамо, який сьогодні сподіватиметься не допустити п'ятої поспіль домашньої поразки від цього суперника.\nЗосереджений виключно на виступах у чемпіонаті Наполі туром раніше вдома зіграв унічию з Ромою (2:2), тож лідируючому Інтеру колектив Антоніо Конте поступається вже 11-ма заліковими балами. На тлі завеликої для захисту титулу кількості виїзних невдач у Серії А недостатньо стабільному клубу з Неаполя навряд чи варто розраховувати на значний успіх у неділю.\n\nТим не менш, легкою здобиччю для свого суперника неаполітанці точно не стануть, маючи все для здобуття бодай нічиєї. За версією букмекерів, фаворитами дуелі є підопічні Палладіно. Так, на перемогу Аталанти можна поставити з коефіцієнтом 2.55, тоді як потенційний успіх Наполі оцінюється показником 3.10. Імовірність нічийного результату представлена ​​коефіцієнтом 3.16.\nАталанта: Карнезеккі — Скальвіні, Гін, Колашинац — Белланова, де Рон, Пашалич, Дзаппакоста — Сулемана, Залевські — Крстович\nНаполі: Мілінкович-Савич — Беукема, Ж. Жезус, Буонджорно — Маццоккі, Лоботка, Ельмас, Гутьєррес — Вергара, А. Сантос — Гойлунн"
    },
    {
        "title": "Комо вдруге в сезоні не залишив шансів Ювентусу",
        "image": "https://images.football.ua/i/news/630x373/574/574010.jpg",
        "text": "У суботній частині протистоянь двадцять шостого туру італійської Серії A варто було виокремлювати зустріч у Турині поміж місцевим Ювентусом та Комо, які в цьому сезоні стабільно перебувають на сусідніх місцях у турнірній таблиці й, здається, намагаються досягнути однакових цілей за підсумками кампанії. Звичайно, ідеться про потрапляння до Ліги чемпіонів УЄФА, де \"Стара Синьйора\" й без того наразі бере участь, але після 2:5 на полі турецького Галатасараю дуже ймовірно, що незабаром цей досвід для команди Лучано Спаллетті закінчиться.\nТим часом у підопічних Сеска Фабрегаса була своя \"ліга чемпіонів\" посеред тижня проти Мілана, який веде чемпіонські перегони проти Інтера й при цьому не зміг переграти на власному полі команду, яка десятиліттями не могла повернутись до \"елітного\" дивізіону, а зараз ставить перед собою найвищі з досяжних завдань.\nТож помітне тол втоми мало б бути в обох сторін цього протистояння, але після завершення гри склалось геть інше враження. Ювентус, як і в першому колі, нічого не зміг заподіяти суперникам, які побудували грамотний менеджмент ігрових хвилин, покладаючись на наявні в них ресурси. Комо віддав м’яч на старті гри, але вже на 11 хвилині відповів швидкою атакою, яку на правому фланзі штрафного завершив удар Войводи в ближній кут, проти якого нічого не зміг заподіяти Ді Грегоріо.\nНа Альянц Арені й без того останніми тижнями панує стан, наближений до інфарктного, а тут такий \"подарунок\" черговий від власної команди намалювався. Спроби туринців відповісти бодай чимось у першому таймі призвели лише до того, що вони ледь самі собі не привезли другий м’яч, коли за непосильної допомоги Копмейнерса ледь не подарував гол да Куньї Ді Грегоріо, але той влучив у поперечину порожніх воріт під час спроби перекинути голкіпера.\nА вже на початку другого тайму Юве настільки захопився контролем м’яча на чужій половині, що перетворив власний кутовий на чергову контратаку суперників, яка завершилась прострілом Да Куньї з правого флангу на порожні ворота для Какере.\nЛише після цього Копмейнерса запросили піднятись трохи вище з трійки центральних захисників, і його зусиллями м’яч хоча б наближався впритул до площини воріт Бюте. І навіть влучив у праву стійку своїм ударом універсал команди Спаллетті, а потім головою схибив повз лівий каркас воріт у іншому епізоді. Однак уся ця гострота була лише спалахами в загалом темній історії для \"Старої Синьйори\" в, здається, нескінченному невдалому серіалі, який розпочався одразу після цілком успішного тривалого ривка.\nНаступний матч туринський Ювентус проведе вдома проти турецького Галатасараю в Лізі чемпіонів УЄФА, тоді як вихідними гостюватиме в Роми, а Комо прийматиме Лечче.\nЮвентус — Комо 0:2\nГоли: Войвода, 11, Какере, 61\nЮвентус: Ді Грегоріо — Гатті, Келлі, Копмейнерс — Маккенні, Локателлі, К. Тюрам (Бога, 74), Камб’язо (Аджич, 83) — Міретті (Консейсан, 46), Їлдиз (Костич, 83) — Опенда (Девід, 74)."
    },
    {
        "title": "Рома — Ювентус. Анонс і прогноз на матч Серії А 01.03.2026",
        "image": "https://images.football.ua/i/news/630x373/574/574513.jpg",
        "text": "У рамках 27-го туру італійської Серії А-2025/26 у Римі місцева Рома прийматиме туринський Ювентус.\n[*] — положення в турнірній таблиці\nНЕДІЛЯ, 1 БЕРЕЗНЯ, 21:45. СТАДІО ОЛІМПІКО, РИМ. ГОЛОВНИЙ АРБІТР — СІМОНЕ СОЦЦА. ПРЯМА ТРАНСЛЯЦІЯ НА MEGOGO\nЦього недільного вечора в столиці Італії відбудеться центральний матч чергового туру Серії А. Римляни й туринці ведуть боротьбу за місце в топ-4, маючи намір представити країну в ході наступного розіграшу Ліги чемпіонів. Рома надійно виглядає в домашніх протистояннях турніру, від початку 2025 року зазнавши всього трьох, мінімальних поразок у 23-х поєдинках чемпіонату на Стадіо Олімпіко (+17В, 3Н).\n\nЗокрема, туром раніше команда Джан П'єро Гасперіні розібралася вдома з Кремонезе за рахунок трьох голів у другому таймі. Варто зауважити, що Ювентус Рома обіграла тільки раз в останніх десяти матчах при чотирьох нічиїх і п'яти поразках. Тим не менш, за тієї ж кількості саме домашніх дуелей римляни поступилися туринцям всього двічі, чотири рази здобувши три очки й чотири рази зігравши внічию.\nВ Ювентуса зараз дуже непростий період. У лютому виліт з 1/4 фіналу Кубка Італії доповнився трьома невдачами в чемпіонаті й поразкою від Галатасарая за сумою двох матчів 1/16 фіналу плей-оф Ліги чемпіонів. Колектив Лучано Спаллетті в середу спробував помститися клубу з Туреччини, але досягнув тільки переведення дуелі в у підсумку невдалий для себе додатковий час.\n\n\"Б'янконері\" перебувають у поганій формі й \"джаллороссі\" цілком спроможні цим скористатися, здобувши бодай мінімальну, нечасту звитягу над ними. Букмекери трохи більше вірять у підопічних Гасперіні. Так, на перемогу Роми можна поставити з коефіцієнтом 2.67, тоді як потенційний успіх Ювентуса оцінюється показником 2.92. Імовірність нічийного результату представлена ​​коефіцієнтом 3.18.\nРома: Свілар — Манчіні, Ндіка, Гіларді — Челік, Крістанте, Коне, Веслі — Сарагоса, Пеллегріні — Мален\nЮвентус: Перін — Калулу, Бремер, Келлі, Камб'язо — Копмейнерс, Тюрам — Консейсан, Маккенні, Їлдиз — Девід"
    },
    {
        "title": "Яремчук увійшов до історії Ліги 1: п’ятий українець з результативною передачею",
        "image": "https://images.football.ua/i/news/630x373/574/574176.jpg",
        "text": "Нападник Ліона Роман Яремчук став п’ятим українським футболістом, якому вдалося віддати гольову передачу в матчі французької Ліги 1.\nДо нього результативними асистами в елітному дивізіоні Франції відзначалися Олександр Заваров у складі Нансі, Едуард Соболь зі Страсбура та Руслан Малиновський, який виступав за Марсель. Найбільше гольових передач серед українців у Лізі 1 має Данило Ігнатенко — три асисти під час виступів за Бордо.\nЗагалом до переходу Яремчука в чемпіонаті Франції грали десять українських легіонерів. Водночас Сергій Скаченко, Ілля Забарний, Павло Яковенко, Юрій Яковенко, Микола Кухаревич та воротар Максим Левицький не змогли записати на свій рахунок жодної результативної передачі.\nНагадаємо, що українець приєднався до Ліона на правах оренди з Олімпіакоса до кінця сезону-2025/26 із опцією викупу за 5 мільйонів євро."
    },
    {
        "title": "Комбуаре очолив ФК Париж",
        "image": "https://images.football.ua/i/news/630x373/574/574146.jpg",
        "text": "Париж на своєму офіційному сайті оголосив про призначення нового головного тренера, яким став Антуан Комбуаре.\nДеталі угоди із 62-річним французьким фахівцем не розголошуються.\nНа своєму новому місці Комбуаре замінив раніше звільненого Стефана Жіллі.\nПопереднім місцем роботи Комбуаре був Нант, який він залишив у травні минулого року. Також він тренував Страсбур, Валенсьєн, ПСЖ, Аль-Хіляль, Ланс, Генгам, Діжон та Тулузу.\nПісля 23 турів Париж набрав 23 очки і посідає 15 місце на Лізі 1. Свій наступний матч, команда, яка не може виграти протягом шести матчів поспіль, проведе проти Ніцци — гра запланована на 1 березня."
    },
    {
        "title": "Ліон хоче продовжити контракт з Фонсекою",
        "image": "https://images.football.ua/i/news/630x373/573/573993.jpg",
        "text": "Керівництво Ліона хоче продовжити контракт зі своїм головним тренером Паулу Фонсекою. Про це повідомляє інсайдер Ніколо Скіра.\nЗа інформацією джерела, керівництво \"ткачів\" пропонує 52-річному португальцю продовжити угоду на один рік – до літа 2028 року.\nНагадаємо, Фонсека очолює Ліон, у якому виступає український форвард Роман Яремчук із січня минулого року.\nПісля 22 турів Ліон набрав 45 очок і посідає третє місце у Лізі 1, відстаючи від Ланса на сім балів. Свій найближчий матч \"ткачі\" проведуть проти Страсбура — гра запланована на 22 лютого, о 21:45."
    },
    {
        "title": "ПСЖ не оскаржуватиме рішення суду у справі Мбаппе",
        "image": "https://images.football.ua/i/news/630x373/573/573974.jpg",
        "text": "ПСЖ вирішив не подавати апеляцію на рішення Паризької ради з трудових спорів у справі Кіліана Мбаппе, чим фактично поставив крапку у тривалому юридичному конфлікті з колишнім гравцем. Про це повідомляє журналіст Фабріс Гоукінс.\nСуперечка виникла після відходу форварда у 2024 році, коли він заявив про невиплачені зарплати та бонуси за останні місяці контракту перед переходом до мадридського Реала. Суд повністю став на бік футболіста, відхиливши аргументи паризького клубу.\nУ підсумку ПСЖ зобов’язали виплатити Мбаппе близько 60,9 млн євро. Ця сума включає заборгованість по зарплаті, бонусні виплати, а також майже 5,9 млн євро компенсації за невикористану відпустку. За словами представників клубу, всі фінансові зобов’язання вже виконані в повному обсязі, а рішення суду оприлюднене на офіційному сайті.\nТаким чином, парижани не планують продовжувати судову боротьбу та вважають справу остаточно закритою. Сам Кіліан Мбаппе, який нині виступає за Реал Мадрид, публічно не коментував ситуацію після рішення суду."
    },
    {
        "title": "Лілль не поспішає пропонувати Жиру новий контракт",
        "image": "https://images.football.ua/i/news/630x373/573/573922.jpg",
        "text": "Центрфорвард Олів'є Жиру, який виступає за французький Лілль, може покинути команду після завершення нинішнього сезону. \nКлуб Ліги 1 навряд чи продовжуватиме співпрацю із зірковим ветераном. Трудовий договір Олів'є розрахований до кінця червня 2026 року.\nЖиру приєднався до Лілля влітку минулого року. У нинішньому сезоні чемпіонату Франції нападник провів 20 поєдинків, відзначившись чотирма забитими м'ячами та однією результативною передачею.\nПісля 22 турів Ліги 1 Лілль набрав 34 бали і перебуває на п'ятій позиції в турнірній таблиці. \nРаніше повідомлялося, що ПСЖ частково сплатив борг перед Мбаппе."
    },
    {
        "title": "ПСЖ частково сплатив борг перед Мбаппе",
        "image": "https://images.football.ua/i/news/630x373/573/573899.jpg",
        "text": "ПСЖ виплатив нападнику мадридського Реала Кіліану Мбаппе чотири мільйони євро із шести за рішенням суду. Про це повідомляє L’Équipe.\nРаніше паризький клуб відвідали судові пристави, після чого керівництво ПСЖ перерахувало гроші на рахунки 27-річного француза.\nДо цього трудовий суд зобов'язав ПСЖ виплатити 60,9 млн євро, включаючи заборгованості із зарплати та бонусів своєму колишньому гравцю. Основну виплату ПСЖ вже здійснив раніше.\nОднак конфлікт на цьому не закінчився – причиною є два мільйони євро. ПСЖ заявляє, що повністю розрахувався з гравцем збірної Франції, пояснюючи різницю у сумі соціальними внесками із зарплати. Проте сторона гравця з цим не згодна.\nНагадаємо, конфлікт між ПСЖ та Мбаппе розгорівся після того, як Мбаппе безкоштовно перебрався до Реалу влітку 2024 року."
    },
    {
        "title": "Лонгорія теж хоче покинути Марсель",
        "image": "https://images.football.ua/i/news/630x373/573/573840.jpg",
        "text": "Марсель розсипається прямо посеред сезону — після відходу наставника Роберто де Дзербі те ж саме вирішив зробити і спортивний директор Мехді Бенатіа, але його, схоже, якимось чином змогли мотивувати залишитися.\nА ось інший важливий функціонер — президент клубу Пабло Лонгорія — тепер теж подумує про відхід.\nДо цього рішення він прийшов після того, як власник Марселя, американський діяч Френк Маккурт, вирішив дещо урізати його повноваження і залишити за ним виключно представницькі функції.\nНагадаємо, що зараз Марсель посідає четверте місце в турнірній таблиці французького чемпіонату Ліги 1."
    },
    {
        "title": "Суддя зобов'язав Хакімі постати перед судом у справі про зґвалтування",
        "image": "https://images.football.ua/i/news/630x373/574/574206.jpg",
        "text": "Адвокати захисника ПСЖ та збірної Марокко Ашрафа Хакімі повідомили, що футболіст незабаром постане перед судом у справі про зґвалтування. Про це повідомляє AP News.\nАдвокат 27-річного марокканця заявив, що оскаржить рішення судді, ухвалене на підставі рекомендацій прокуратури Нантера, яка у серпні минулого року закликала до судового розгляду щодо футболіста. Також він додав, що дату судового розгляду ще остаточно не призначено.\nСторона, яка представляє інтереси позивача, повідомила, що її клієнтка з полегшенням сприйняла рішення про передачу справи до суду, додавши, що воно повністю відповідає доказам, що є у справі.\nХакімі у свою чергу заперечує будь-які правопорушення і заявив, що спокійно чекає на суд, який дозволить правді вийти назовні.\n\"Сьогодні звинувачення у зґвалтуванні є достатньою підставою для судового розгляду, навіть незважаючи на те, що я заперечую його, і все вказує на його хибність. Це так само несправедливо по відношенню до невинних, як і до справжніх жертв\", — написав Хакімі у своєму твіттері напередодні матчу плей-оф Ліги чемпіонів проти Монако.\nНагадаємо, у березні 2023 року Ашрафу були пред'явлені попередні звинувачення у зґвалтуванні від 24-річної жінки. Вона заявила, що Хакімі зґвалтував її у своєму будинку у передмісті Парижа.\nМатч ПСЖ – Монако відбудеться завтра, 25 лютого, о 22:00 за Києвом."
    },
    {
        "title": "Боруссія Дортмунд вирвала нічию у матчі з РБ Лейпциг",
        "image": "https://images.football.ua/i/news/630x373/574/574026.jpg",
        "text": "У 23-му турі Бундесліги РБ Лейпциг та Боруссія Дортмунд подарували вболівальникам драматичну розв’язку. Поєдинок на Ред Булл Арені завершився бойовою нічиєю 2:2.\nГосподарі впевнено провели перший тайм і зробили серйозну заявку на перемогу. Крістоф Баумгартнер двічі відзначився — на 20-й та 39-й хвилинах, забезпечивши Лейпцигу комфортну перевагу до перерви.\nПісля відпочинку дортмундці активізувалися і швидко скоротили відставання — на 50-й хвилині м’яч у власні ворота зрізав Ромуло. Гості тиснули до останніх хвилин і були винагороджені за наполегливість: у компенсований час Фабіу Сілва зрівняв рахунок.\nФінальний свисток одразу після гола зафіксував нічию — 2:2, яка більше схожа на перемогу для Боруссії.\nРБ Лейпциг – Боруссія Дортмунд – 2:2\nГоли: Баумгартнер, 20, 39 – Ромуло, 50 (автогол), Сілва, 90+5"
    },
    {
        "title": "Боруссія Д підписала 17-річного захисника Крузейру",
        "image": "https://images.football.ua/i/news/630x373/573/573876.jpg",
        "text": "Дортмундська Боруссія на своєму офіційному сайті оголосила про підписання контракту із захисником Крузейру Кауаном Пратесом.\nУгода з 17-річним бразильцем розрахована до літа 2031 року. При цьому наголошується, що футболіст залишиться у бразильському клубі до літа 2026 року, після чого вирушить до Німеччини.\nЗа інформацією інсайдера Фабріціо Романо, сума трансферу склала сім мільйонів євро, а ще п'ять мільйонів євро прописані у якості можливих бонусів.\nЦього сезону Пратес, яким раніше цікавився донецький Шахтар, провів п'ять матчів та забив один гол."
    },
    {
        "title": "Баєр підписав 17-річного форварда Црвени Звезди",
        "image": "https://images.football.ua/i/news/630x373/573/573516.jpg",
        "text": "Леверкузенський Баєр на своєму офіційному сайті оголосив про підписання контракту з нападником Црвени Звезди Алексою Дам'яновичем.\nДеталі угоди з 17-річним сербом, який приєднається до німецької команди наступного літа, не розголошуються, але зазначається, що контракт є довгостроковим.\nЗа інформацією інсайдера Фабріціо Романо, сума трансферу склала п'ять мільйонів євро, а ще три мільйони євро прописані у якості бонусів.\nНинішнього сезону Дам'янович провів сім матчів без результативних дій за 172 хвилини. Також він провів шість матчів за юнацьку збірну Сербії, забивши один гол.\nПісля 20 турів Баєр набрав 36 очок і посідає шосте місце у Бундеслізі."
    },
    {
        "title": "Боруссія Дортмунд знищила Майнц та наблизилася до Баварії",
        "image": "https://images.football.ua/i/news/630x373/573/573494.jpg",
        "text": "У матчі 22-го туру німецької Бундесліги Боруссія Дортмунд впевнено переграла Майнц з рахунком 4:0. Команда Ніко Ковача скористалася осічками конкурентів і скоротила відставання від лідера чемпіонату до трьох очок.\nГосподарі швидко взяли гру під контроль. Уже на 10-й хвилині Серу Гірассі відкрив рахунок, замкнувши подачу Юліана Рюерсона. Невдовзі Максиміліан Баєр подвоїв перевагу після ще одного навісу норвежця. Перед перервою Гірассі вдруге вразив ворота Робіна Батца, оформивши дубль після подачі з кутового — і знову асистом відзначився Рюерсон.\nПісля перерви Боруссія Дортмунд продовжувала домінувати. Майнц намагався відповісти, однак Грегор Кобель надійно діяв у воротах. Крапку в матчі було поставлено на 84-й хвилині: після чергового стандарту м’яч рикошетом від Домініка Кора опинився у сітці — автогол захисника встановив остаточний рахунок 4:0.\nТаким чином, Боруссія Дортмунд здобула переконливу перемогу перед важливими поєдинками проти РБ Лейпциг і Баварії, а Майнц перервав свою позитивну серію."
    },
    {
        "title": "Упамекано продовжив контракт з Баварією",
        "image": "https://images.football.ua/i/news/630x373/573/573465.jpg",
        "text": "Баварія офіційно оголосила про те, що Дайо Упамекано залишається в команді. Француз підписав нову угоду з клубом, яка розрахована до кінця сезону-2028/29.\nПротягом останніх місяців Упамекано регулярно ставав героєм трансферних чуток, оскільки його попередній контракт діяв лише до найближчого літа. Проте тепер усі питання щодо майбутнього гравця знято.\n27-річний француз проводить у Баварії вже п'ятий сезон. За цей час Дайо взяв участь у 180 офіційних матчах, у яких забив шість голів та віддав 11 результативних передач.\nНаразі Баварія впевнено лідирує в чемпіонаті Німеччини, випереджаючи дортмундську Боруссію, яка посідає друге місце, на шість очок. У суботу, 14 лютого, мюнхенська команда зіграє на виїзді проти Вердера. \nРаніше повідомлялося, що Олісе визнаний найкращим гравцем Бундесліги у січні."
    },
    {
        "title": "Олісе визнаний найкращим гравцем Бундесліги у січні",
        "image": "https://images.football.ua/i/news/630x373/573/573438.jpg",
        "text": "Вінгера мюнхенської Баварії Майкла Олісе визнали найкращим гравцем німецької Бундесліги за підсумками січня. Про це повідомляє прес-служба чемпіонату.\nУ боротьбі за нагороду 24-річний француз випередив двох захисників Гамбурга Міро Мугейма та Луку Вушковича, свого партнера по команді та вінгера Луїса Діаса, захисника дортмундської Боруссії Ніко Шлоттербека та захисника Майнца Штефана Белля.\nМинулого місяця Олісе провів п'ять поєдинків, у яких забив три м'ячі та віддав сім гольових передач.\nУ нинішньому сезоні Майкл відіграв 34 матчі у всіх турнірах, у яких забив 13 голів та віддав 25 асистів.\nПісля 21 туру Баварія очолює Бундеслігу, випереджаючи Боруссію Д на шість очок."
    },
    {
        "title": "Баварія за три хвилини проти РБ Лейпциг розбила понад п'ятирічне кубкове прокляття",
        "image": "https://images.football.ua/i/news/630x373/573/573348.jpg",
        "text": "Мюнхенська Баварія — загальновизнаний гегемон німецького футболу. І з цим дійсно важко посперечатись у новітній історії цього славетного клубу. Однак навіть на внутрішній арені в \"Рекордмайстера\" подекуди трапляються якісь цікаві пригоди, і більшість із них пов’язана з Кубком Німеччини. Бо востаннє Баварія досягала успіху в цьому змаганні в сезоні-2019/20, після чого було п’ять невдалих спроб, три з яких завершувались узагалі на другому раунді.\nПри цьому далі чвертьфіналу мюнхенці не пробивались, тож коли в поточній кампанії вони знову досягли цього етапу, а ще й отримали в суперники РБ Лейпциг, що вже було схоже на передчасний фінал, публіка на Альянц Арені явно нервувала більше, аніж перед нещодавнім матчем поміж цими командами в чемпіонаті. А там, нагадаємо, мав місце розгром \"Червоних биків\" (5:1).\nІ що тоді казати про епізод на четвертій хвилині, коли Діоманде накрутив чотирьох суперників на правому фланзі й зайшов із ними на плечах до штрафного, після чого скинув м’яч Баумгартнеру, а той пробив у дальній кут. Усе б нічого, найкращий бомбардир поточного розіграшу навіть відсвяткувати свій гол устиг, але офсайд. І після цього вже почала прокидатись Баварія.\nАле команда Венсана Компані геть не одразу продемонструвала свою атакувальну спроможність. Ще й воротар Вандерводт відмінно відпрацював у моментах із Кейном та Діасом. Проте й Ноєр не нудьгував на лінії — постріл Раума з лівого флангу штрафного в ближню дев’ятку довелось тягнути наприкінці тайму, який також переважним чином минав за перевагою господарів, але Павлович та Кейн свої нагоди перед перервою теж змарнували.\nКульмінація всього протистояння при цьому настала посеред другого тайму, коли за кілька миттєвостей глядачі встигли подивитись за тим, як спочатку Баумгартнер замкнув подачу Раума із штрафного з лівого флангу ударом головою в поперечину, а вже за кілька секунд на протилежному боці поля Вандервордт кинувся в ноги Павловичу, коли той отримав закидання з глибини поля.\nІ оскільки Баварії в цьому сезоні достатньо тільки дати підстави для того, щоб почати забивати у ворота суперників, то й другий гол вона швидко оформила. Уже за три хвилини Олісе видав геніальне закидання з глибини правого флангу на Діаса, а той у штрафному відіграв воротаря ударом низом. На цьому РБ відверто втратив рівновагу та контроль навіть на власною грою, і єдине, на що спромігся, це поштовхатись із суперниками під час власними силами спровокованому моменті.\nФінальний свисток головного арбітра Даніеля Зіберта з Берліна відправив мюнхенську Баварію до півфіналу Кубка Німеччини, тоді як для РБ Лейпциг турнірний шлях добі до завершення достроково.\nБаварія — РБ Лейпциг 2:0\nГоли: Кейн, 64 (пен.), Діас, 67"
    },
    {
        "title": "Баварія добила Боруссію Д у Der Klassiker разом з інтригою в чемпіонських перегонах",
        "image": "https://images.football.ua/i/news/630x373/574/574505.jpg",
        "text": "Посеред тижня чимала кількість футбольних уболівальників залюбки дивилась за перебігом подій у Бергамо, де в підсумку дортмундська Боруссія примудрилась не тільки втратити перевагу в два м’ячі в двоматчевій дуелі попереднього раунду плей-оф Ліги чемпіонів УЄФА проти місцевої Аталанта, а в загалі вилетіти з єврокубків у їхньому поточному розіграші. Колектив Ніко Ковача був дуже розчарований таким перебігом подій.\nПроте гаяти час на розмови про невикористані нагоди та недоотримані прибутки у \"джмелів\" не було жодної можливості, оскільки вже за кілька днів потому вони примати на власному полі мюнхенську Баварію в рамках 139 епізоду культового Der Klassiker та двадцять четвертого туру німецької Бундесліги зокрема. І вже за підсумком цієї дуелі відстань поміж двома командами на вершині турнірної таблиці могла б становити 11 очок на користь чинного чемпіона країни, що фактично б нівелювало інтригу в чемпіонських перегонах ще в останній день зими.\nДля того, щоб цього не сталось, Боруссія доклала чимало зусиль за ходом напруженого домашнього матчу, який відбувався під акомпанемент зливи над Зігналь-Ідуна-Парк. За таких умов Баварію все ж таки було трошки легше стримати, але вже на 18 хвилині цей матч мав би завершитись для захисника Дортмунда Шлоттербека, оскільки той у небезпечному підкаті зіграв у ноги Станішичу на лівому фланзі оборони. Проте арбітр Свен Яблонський вирішив не вбивати \"джмелів\" достроково.\nА вже за вісім хвилин у чужому штрафному той-таки Шлоттербек зіграв головою під час подачі стандарту з лівого флангу від Свенссона та відкрив рахунок ударом у дальній кут. Такий перебіг подій ніби остаточно зупинив Баварію в першому таймі, тоді як до цього мюнхенці методичним тиском заганяли суперників усе глибше на чужій половині поля. Але не дотиснули, що вже траплялось із командою Венсана Компані в цьому сезоні.\nА отже в другому таймі Баварія мала заходити на друге коло, і тут уже дала про себе знати травма капітана господарів Емре Джана ще зразка першого тайму. Без нього захист Дортмунда настільки ж упевнено точно не виглядав, і в підсумку на 54 хвилині рахунок було зрівняно, коли Кімміх перед чужим штрафним накинув на лівий кут воротарського, а Гнабрі головою скинув для Кейна під порожні ворота.\nЗа кілька хвилин потому на протилежному боці поля вибухнув одразу двома гольовими моментами Баєр, проте з влучністю в межах штрафного в нього було все геть кепсько. Баварія при цьому взяла трохи часу на перепочинок, але повернулась уже з пенальті за фол усе того ж Шлоттербека на лівому краю власних володінь проти Станішича. Кейн звично взявся пробивати пенальті, але відверто пощастило з ударом повз руки Кобелю в лівий кут.\nНа 70 хвилині, коли було забито другий гол гостями, цей матч точно не завершився, але були всі підстави перейматись, що інтригу вбито достроково. Тож Дортмунд мав іти вперед, що й робив на останніх хвилинах, і навіть зумів повернути напругу в цей матч. Подача Забітцера на 83 хвилині з правого флангу завершилась у штрафному ударом зльоту під стійку від Свенссона, на чому трибуни \"жовто-чорної\" арени ледь стримали себе від вибуху.\nПроте навпроти команди Ковача був не аби-хто, а Баварія, і це все ж таки щось значить. Мюнхенці пішли шукати гольовий момент на останніх хвилинах основного часу й зрештою вирвали перемогу. На 87 хвилині, Олісе звично пішов у дриблінг на правому фланзі штрафного, і хоча його подачу Діас ударом через себе на ближній так і не завершив, хоча гол міг бути просто божевільний, проте від захисника м’яч відскочив на Кімміха, і той свій шанс злету не змарнував, поціливши в дальній кут. На це й Дортмунда можливості відповісти вже не було.\nУ наступному турі дортмундська Боруссія зіграє гостьовий матч Кельна, тоді як мюнхенська Баварія прийматиме менхенгладбахську Боруссію.\nБоруссія Д — Баварія 2:3\nГоли: Шлоттербек, 26,  Свенссон, 83 — Кейн, 54, 70 (пен.), Кімміх, 87"
    }
]